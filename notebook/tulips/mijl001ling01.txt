ABRAH. VANDER-MILII

LINGVA BELGICA.

Sive

De Linguae illius communitate tum cum plerisque alijs,

tum praesertim cum Latinâ, Graecâ, Persicâ; deque

communitatis illius causis; tum de Linguae illius

origine & latissimâ per nationes quam-

plurimas diffusione; ut & de ejus

praestantiâ.

Quâ tum occasione,

Hic simul quaedam tractantur consideratu non indigna,

ad linguas in universum omnes pertinentia.

Additus & est Index.

Lvgdvni Batavorvm,

Pro Bibliopolio Commeliniano,

Excudebant anno cIɔ Iɔ c XII.

Vlricus Cornelij & G. Abrahami.

[Privilegie]

DIe Staten Generael der Vereenichde Nederlanden, hebben gheconsenteert, ende gheoctroyeert, consenteeren ende octroyeren mits desen Iehan Commelijn Bouck-vercooper tot Leyden, omme voorden tijt van vijff jaeren naestcomende alleene in dese Vereenichde Provincien te moeghen drucken, uytgeven, ende vercoopen seecker Bouck by Abraham vander Mijl int Latijn ghemaeckt, met desen Titel, ABRAHAMI VANDER-MILII LINGVA BELGICA, &c. Interdicerende, ende verbiedende een yeghelijck, t'selve, geduerende den voorsz. tijt van vijff jaeren, int gheheele, oft ten deele nae te drucken, ofte elders naeghedruckt in dese Vereenichde Provincien te brenghen, om die te vercoopen, ofte distribueeren, in eenigher manieren, sonder consent vanden voorsz. Iehan Commelijn, opte verbeurte van alsulcke naeghedruckte exemplaria: Ende daerenboven vande somme van hondert ponden van veertich grooten: Een derdendeel daer van tot behoeff vanden Aenbrenger, het tweede derdendeel tot behoeff vanden Officier die de Calengie doen sal, ende het resterende derdendeel tot behoeff vanden voorsz. Commelijn. Aldus ghedaen ende gheoctroyeert ter Vergaederinghe vande Hoochgemelte ende Mogende Heeren Staten Generael, In s'Gravenhaghe den vijen. Iunij xvjc. ende xi.

Magnus vt.

Ter Ordonnantie vande voorsz. Heeren Staten Generael

C. Aerssens.

Illustrissimis potentissimisque DD. Ordinibvs Generalibvs confoederatarvm provinciarvm Belgii; PP. P.

INsciti animi, nec attenti sit satis, Patres Patriae, vos velle donare linguâ; & linguâ quidem vestrâ: bonae vestrûm parti cujus tam foecunda est copia, ut fluat opulentiùs, quàm aurifluus ipse Tagus, aut Pactolus; quàm vel ipse Chrysorrhoa: tam elegans, suavis, salutarisque, ut labatur pulchriùs salutariusque, quàm fons ipse terrae sanctae Callirhoë, medicae salubritatisPlinius. experientiâ, & aquarum gloriam ipso nomine praeferens: Linguâ eâ, quâ tam estis potentes omnes, quàm ipsis vestris invictis, & prae potentiâ suâ, quàm longè latéque Sol circumcurrit, tam celebratis armis. Quippe ad cujus motum flexumque non modò saepè se movit, &, ut ad habenas equus, se flexit, capessendo vestro imperio, robur victricium vestrarum legionum, sed & hostiles conciderunt obrigueruntque exercitus. Consilium tamen mihi donare vos, Belgij confoederati magni Proceres, Lingva hac vestrâ Belgica: cujus titulo insignitum hunc quidem nostrum vobis offero librum. Seriò & cum studio collegi, quae pertinent ad ejus ornamenta & indolem: majore etiam fortè cum certitudine, quàm ante hac quisquam alius: tum non pauca de eâ, quae haut dubiè admirationem multis parient, explicui. Ea dedicare & adscribere alijs, quàm vobis, linguae Belgicae veris decoribus, populique, qui eâ utitur, primis columinibus, scaevum prorsus, incongruum, & praeter omnem rationem duco. Palam à me hoc libro est factum, Linguae vestrae esse multas praeclaras dotes; elegantiam, dignitatem, praestantiam magnam; hisce omnibus non cedere eam praestantissimis linguarum. Nec possum non id hîc inculcare, non esse inferiorem Linguam vestram rebus gestis vestris; si utrimque praestantiae fiat comparatio. Res gestae vestrae sunt multo maximae, imperium laudabile, fortuna admirabilis, auxilium divinum, quod ubique vos auget, stupendum. Facta vestra ingentia, quae terrâ marique patrastis animo constanti, fortitudine infractâ, consilio provido, acerrimis armis, disciplinâ efficace, pervigilique industriâ, divulgata jam resonant per cunctas mundi plagas. Insignes fuêre Respublicae à mundi exordio quamplurimae: inter eas olim quàm maximè clarae, Spartana, Atheniensis, Iudaica, Romana: hodiè Helvetica & Veneta. Spartanum & Atheniensem superare vestram, factorum illorum consiliorumque, quae commemoravi, magnitudine, confidenter dixero. Helvetica Venetaque ipsae, se vobis ullâ in re statuere superiores, erubescent. Quam cum alijs fortitudinis, sapientiae, aequitatis habuit communem laudem Respublica Iudaica, vobis eam praeripere non potest; contenta, si parem eam habeat: legum sanctimoniâ praestet hoc, quòd manu eae Dei ipsis sint traditae: sed per inspiratum divinum non minor est legum vestrarum justitia: etenim constitutae sunt ad normam illarum. Romanam Rempublicam aequaturos vos facilè omnis magnitudinis momento apparet, si modò tantum temporis vobis promovendae vestrae à Deo permittatur, quantum habuit illa. Imò vel eo eam antecellitis, quòd quadraginta primorum annorum spatio vix illa ex cunis prorepsit, quo vestra virilem planè & absolutam consecuta est firmitudinem. Atque hoc in me omnem admirationis vim, quoties cogito, exuperat, quòd non octingentorum (ut Cerialis apud Tacitum deHistor. lib. 4. Romanâ inquit Republicâ, & de Venetorum quoque dici potest hodiè) sed quadraginta annorum fortunâ disciplinâque compages haec coaluit; quae convelli sine exitio convellentium non potest. Certissimum est, si in illis omnia, quae, ad constituendas tam egregias Respublicas, requiruntur, magna fuêre; in hac vestrâ, Patres conscripti, esse majora. Quàm hîc oportet perspicacior prudentia ut sit? quàm major fortitudo? gnavior industria? incitatior consulendi faciendique vis? quàm denique omnia illa reliqua constituendae Reipublicae instrumenta hîc magis sint idonea? Tum ante omnia, quanto praesentius & efficacius auxilium divinum, quod omnia illa summa suggessit, praebuit, prosperavit, sospitavitque? At anne mihi & integro volumine opus, si haec, ut merentur, exequar? Hic finis sit: visuros vos in hoc meo libro clarum factum, res vestrae gestae ut sunt celsae, sic idoneam satis esse, nec minorem rebus tam grandibus enarrandis describendisque vestram Linguam. Atque ut Romanis Graecisque non ceditis praeclaris facinoribus, ita Lingua vestra non cedit linguae illorum, ijsdem pro dignitate suâ decantandis. Vtinam modò aliquando homines nostros ea incesseret patria gesta non aliâ, quàm linguâ propriâ, conscribendi cupido, quae authores Graecos Latinosque incessit! profectò celebritas rerum gestarum aequè celebrem Linguam vestram posset efficere, eique pretium apud alias nationes statuere; quàm id factum, per de-scriptionem rerum gestarum Graecorum Romanorumque, eorumdem linguis. Certè causa, quo id fiat minus, est nulla penes linguam ipsam nostram. Copia ei, elegantia, vis, significantia, puritas, proprietas non minor, quàm illis. At objurgandi sumus nos Belgae, quòd quanto reliquae ferè omnes nationes, Galli, Britanni, Hispani linguae suae sunt studiosiores, tanto nos nostrae sumus negligentiores, & in eam ingratiores. Illi prae linguâ suâ nullam aliam aestimare, nos supra nostram omnes. Rem prorsus incongruam indignamque, & omnino corrigendam. Quod ultra est, PP. P. Jllustrissimi, Deus Reipublicae hujus assertor & primarius Pater imperium vobis vestrum vestrisque subditis sartum tectum sospesque servet, augeat; ad suam gloriam, Patriae salutem, vestrum decus: quantumque in vobis est, facite, ut inconcussa maneant inter nos ea, quae praecipua sunt prosperitatis omnis munimenta; justicia, pietas, religio, concordia, fides. Hoc ego, quantis possum animi viribus, à Deo contendo.

Celeberrimae vestrae potentiae observantissimus subditus,

Abrah. vander-milivs.

Lectori.

QVae longo tempore saepiusque cum voluptate mihi animadversa & observata fuêre, Lector praestantissime, tum de aliarum linguarum communione inter sese, tum praesertim de Belgicae nostrae cum Graecâ, ea visum fuit non indigna esse, ut colligerem unaque jungerem. In manus itaque rem sumpsi, quando acres quaedam curae doloresque asperi me exercebant. Minimè tum quidem eo animo, ut publica haec facerem; sed unicè, ut taedium mollirem, minuerem, soporarem, temporisque morositatem & molestiam privatim mihi fallerem. Ac sanè non parum mihi haec exercitatio hoc beneficium per duos plus minus menses, quos huc impendi, praestitit. Factum verò fuit, ut, dum haec amicis quibusdam, ut fit, ostenderem, illi mihi instigatores essent, ne sinerem manere privata: nam gratum fore plurimis & non inutile, si publicè possint haberi, arbitrari sese ajebant. Iudicium itaque istorum, quod in hoc genere literaturae valet plurimum, cuique ego multum tribuendum putavi, mutavit meum propositum; & quia illi haec non displicitura alijs putarunt, volui ego non inlubens quibuscunque haec grata esse possint, eadem, quantulacunque sunt, gratificari. Alioqui est istud πάρεργον nostrorum studiorum, opus ipsum & statutus labor noster est Theologia: quae quidem tot calamis exarata est, tot scriptis pertractata, ut vix de ullâ ejus parte dici aliquid scribique possit, quod non & dictum & scriptum sit satis superque antea. Et luci quidem committo hanc meam de linguis philologiam eò liben-tius, quòd putem in eâ contineri non pauca, quae nec observata nec scripta sint antea. Nec tamen Theologiae interea nos nulla solicitudo tenet: sed ejus ea meditamur & versamus, quae ubi satis ex nostrâ sententiâ erunt decocta atque elaborata, communiaque Ecclesiae facta, aliquid fortassis momenti ad rem Religionis salutisque afferre judicabuntur.

Hujus quoque incommonefactum te relinqui debere, Lector, non putavi: ne, quum videris fortè apud Wolfgangum Lazium, Leonem Trippaultum, Stephanum Guichardum multa, quae eadem planè sunt ac multa nostra, non indicato à nobis aut adjuncto virorum illorum nomine, ne id, inquam, putes malitiâ à nobis factum, quòd veluti furtim sint ablata; quasi aliena sub nomine nostro, inani ambitione, venditaremus. Nam verè affirmo, non fuisse viros illos mihi unquam lectos, aut inspectos antè quàm jam non modò librum meum imprimendum Commelino in manus dederam, sed solia jam ejus aliquot impressa fuerant. Si etiam etymologias aliquas observatas vides ab Andreâ Helvigio in libro ejus Etymologiarum sive Originum, quas nos in libro nostro assignavimus, id quoque ne dolo malo, non commemorato ejus nomine, factum existimato: namque toto anno penè ante in manibus Commelini liber noster fuit, quàm Helvigij Etymologiarum liber fuit editus; impressione nostri, nescio quibus obstaculis, de mense in mensem, à trimestri in trimestre impeditâ. Ipse miratus fui, quum vidi tam multa mihi fuisse & cogitata & observata, cum illis, ad rem hanc, similia. Mirum tamen usque, cùm attenderis, non est, si , quemadmodum in tellure Graeciae, Italiae, Germaniae, Galliae eaedem ubique proveniunt & naturae ejusdem plantae & herbae, non seminatae ab alijs, sed suâ quâdam sponte subortae; sic ab ingenio hominum, numero quidem diversorum, sed intelligendi eâdem naturâ & facultate praeditorum, eadem proveniant quoque cogitata, & à simili studio similia observata, licet ab alijs non accepta. Gratissimum quoque idem videre mihi fuit: sic enim magis confirmatus fui, non ludibrio quodam imaginationis me illudi in ijs, quae à varijs alijs itidem, atque à me, animadversa atque judicata percepi. Tibi id, Lector, tanto quoque reddet certiora, quae à nobis his differi audies; quòd aliorum non paucorum ea sensu videbis approbata, & studio constabilita. Vale.

Errata.

Sed quo inoffensius & minore cum taedio liber hic legi possit, corrigas velim, Lector, priusquam legere incipias, typographica errata ad eum, qui sequitur, modum.

Pag. 2. lin. 29. lege ligna p. 5. l. 15. pro ne, ut. p. 6. l. 24. pro sunt, sint. p. 8. l. 7. pro:, ?.p. 9. l. 17. pro sint, sunt. p. 14. l. 7. pro ipsi laus & decus, ipsi laus inde & decus. p. 20. l. 15. pro & illud capiatur, & illud rectè capiatur. p. 23. l. 11. pro unde, nudè. p. 28. l. 25[.] pro koelen, koilon. p. 43. l. 10. pro animis, animus. p. 44. l. 9. pro goine, gome. p. 46. l. 22. pro hacke, hache. p. 47. l. 15. pro cascha, casah. p. 49. l. 12. pro currus, wagen. ibid. l. 19. pro unus, unum. p. 52. l. 3. pro ciste, caste. p. 56. l. 17. pro potest, casu, potest, quàm casu. p. 58. l. 7. pro progenetrices, progenetricis. p. 62. l. 14. pro Originem, Origenem. l. 28. pro tetagrammaton, tetragrammaton. p. 67. l. 29. pro difficiliter, difficulter. p. 76. l. 8. pro confugerint, confugerunt. l. 2. pro tricenta, trecenta. p. 79. l. 8. pro ornamentum, ordinatum. l. 20. pro tum, tam. p. 81. l. 22. pro coaetana, [w]atanea. p. 82. l. 1. pro reliquerentur, relinquerentur. p. 84. l. 17. pro Quin, Quum. p. 86. l. 7. pro apodecticè, apodicticè. p. 87. l. 4. pro effundet, offundet. l. 31. pro Graeciam, Graecam. p. 92. l. 4. pro mularum, multarum. l. 31. pro Vitthunos, [u]itthunos. p. 93. l. 7. pro asseruit: sic se, asserit. Gothi quasi boni vel divini dicuntur: sic se. p. 100. l. 28. pro possunt, possint. p. 101. l. 4. pro mits dat ick, mits ick. l. 29. pro Sagerim, Sagarim. p. 103. l. 24. pro degressio digressio. p. 105. l. 10. pro isthaec, isthâc. p. 113. l. 18. pro Novigo, Norigo. p. 114. l. 15. pro Orpher, Opher. p. 115. l. 21. pro Heroasque ut illos nobiles, Hordasque, ut illos, mobiles. p. 117. l. 29. pro propria, propriam. l. 30. pro πινοτόφρονι πρωτο͂ς, πινυτόφρονι πρῶτος. p. 123. l. 13. pro Acanez, Ascanez. p. 124. l. 7. pro homines, hominis. l. 10. pro cibrata, cribrata. l. 12. pro in mediam G, in eam, quae Belgis paulo est lenioris soni, quàm B. & quod C. tenuis sit mutata in mediam G. l. 20. pro Iudaeis Apella, Iudaeus apella. l. 29. pro possunt, possent. p. 128. l. 5. pro Boristheneum, Boristhenem. p. 131. l. 8. pro abnnit, abnuit. p. 132. l. 15. pro Vri-Daniae aut Fri-Daniae, Vri-Danae aut Fri-Danae. p. 134. l. 5. pro Gallia, Galliae. l. 20. pro Anglia, Angliam. p. 135. l. 14. pro μέλε, μέλι. p. 136. l. 27. pro quis, quae. p. 137. l. 20. pro Suetice, Suetici. l. 24. ad marginem, pro c. 26. c. 27. l. 25. pro Hoghepriester, Hohenpriester. p. 142. l. 18. pro propullalasse, propullulasse. l. 30. pro num, nunc. p. 144. l. 21. pro Famila, Familia. l. 24. pro δέδεκτε, δέδεκται. p. 150. l. 20. pro devertit, divertit. p. 157. l. 19. pro mutulata, mutilata. p. 160. l. 29. pro λαῦρτο, λαῦρος. pro πόλυν ὅ, πόλιν ὁι. pag. 161. l. 27. pro omnes, omnis. p. 164. l. 22. pro kinderen, kind'ren. p. 165. l. 4. pro in tal, int tal. l. 20. pro hem, hen. p. 175. l. 7. pro alderschoonste, d'alderschoonste. l. 21. pro balssemes, balssems. p. 177. l. 24. pro Legebat, Legabat. p. 181. l. 10. pro cui, tui. p. 188. l. 14. pro sua, sui. p. 190. l. 6. pro viris, vires. p. 193. l. 22. ad marginem, pro dilectationem, delectationem. p. 201. l. 14. pro quamquam, quàm. l. 24. pro eam, tam. p. 202. l. 11. pro Ebraicae, Ebraicè. l. 15. pro Lasohon, Laschon. p. 204. l. 17. pro religiones, regiones. p. 207. l. 9. pro Belg. Teutonibus, Belgi-Teutonibus. p. 221. l 19. pro roisinage, voisinage. p. 227. l. 15. pro sibulus, sibilus. p. 233. l. 10. pro multa, multi. p. 254. l. 22. pro admixtam, admixtum.

Quod in Additamentis pag. 216. lin. 26. refero vocem galoper inter eas Francicas voces, quae ita sunt affines Graeco, ut non possint ullo modo referri ad ullum hodiè usitatum Teutonicum, id postea comperi, mutari debere. Nam manifestum est Teutonicum quasi garlopen, id est, valde currere, vel junctis pedibus currere. Sic & illud ibid. lin. 27. mutandum est de guerdoner: est enim ea vox ab antiquo Teutonico vvard, id est, compenso, praemium aut mercedem solvo. Vnde Britannis eo significatu remanet reward. Atque ab eadem origine est Italis quoque suum guerdone, guerdonare, & guiderdonare, paulo plus mutatum. Forte affine cum his, vvaerde, digtas, vvaerdeeren, dignum aestimare, Belgicè. Certè praemio afficere, est condignè remunerari.

Summae capitvm.

I.

MAgnam esse linguarum diversitatem; esse eam a Deo, in poenam generi humano, ob superbiam & adversus eum rebellionem: quamquam sapientiâ divinâ ita attemperatam, ut homini cedat etiam in varium bonum.

II.

In summâ linguarum diversitate non parvam esse communitatem; Populorum plerorumque linguae matriculares quasi esse linguas Hebraeam, Graecam, Latinam, Germano-Belgicam: & quae fere cum singulis istarum participent linguae aliae.

III.

Communitatem quoque intercedere multam ipsis linguis inter sese quatuor originalibus; idque quâ ratione, & iuxta quas leges.

IV.

Specimen vocabulorum quae communia sunt lingua Hebraeae & Graecae; qua item Hebraeae & Latinae; qua & Hebraeae ac Belgicae.

V.

Specimen vocabulorum communium Latinis & Graecis.

VI.

Specimen vocabulorum communium Latinis & Belgis.

VII.

Specimen vocabulorum communium Belgis & Graecis.

VIII.

Belgas multum loqui ex celeberrimis quibusque linguis, praesertim ex Graecâ: aut illos potius locutos multum Belgicj. Alia quaedam ostenduntur ob quae propinquior affinitas inter linguam Graecam & Belgicam existit. Quatenus Belgica lingua hîc sumatur.

IX.

Catalogus vocabulorum communium linguae Gallicae & Graecae.

X.

Catalogus dictionum Procopensibus vel Tauricis & Belgis communium.

XI.

Catalogus vocum Belgis & Persis communium.

XII.

Catalogus dictionum communium Belgis, Italis, Gallis, Hispanisque.

XIII.

Disquisitio de caussis communitatis inter linguas. Alicujus fortè communitatis posse caussam esse casum: at non omnis; quando id, & quando non.

XIV.

Ex tribus caussis communitatis linguarum prima, est originatio seu derivatio vocum ex linguâ aliquâ primâ in reliquas.

XV.

Secundam quandam caussam cuiusdam communitatis linguarum posse esse conceptum in animis illorum, qui in unaquaque linguâ vocabulorum authores fuêre. Quâ tum occasione inquiritur, an voces habeant a naturâ realem aliquam congruentiam cum rebus, quas denotant: deinde an vocabulis insit similis operandi aliqua vis, quae inest rebus, quas significant: probaturque neutrum fieri.

XVI.

Tertiam praecipuam & certissimam huius communitatis caussam esse mutuum populorum commercium & frequentationem. Quâ tum occasione haec laus Belgis propria esse ostenditur; quòd exactius & plenius, quàm ulli alij populi, varias addiscant loquanturque linguas.

XVII.

Illa vocabula, quae ostensa sunt Latinis, Graecis, Hebraeisque esse communia, maximâ ex parte esse facta communia non tam ab ullâ aliâ caussâ, quàm a populorum illorum mutuo commercio.

XVIII.

Historijs & authoritate bonorum aliquot authorum, tum alijs rationibus probatur, mutuam consuetudinem fuisse inter Celtas & Graecos, Persas, Tauricos aliosque Asiaticos: unde illa vocabulorum communio existit.

XIX.

Esse verisimile, plus vocum Graecos, Tauricos, Persasque mutuasse a Celti-Belgis, quàm hos ab illis. Quâ occasione aliquantulum discertum de linguâ primâ, ostensumque eam non posse non esse Hebraeam. Tum quatenus contigerit diversitas linguarum.

XX.

Lingua Hebraea Celticâ etsi sit antiquior, hanc tamen esse antiquiorem Latinâ & Graecâ: Etenim ipsis Graecis, nedum Latinis antiquiores multo & celebriores esse linguae huius populos Gothos, Getas, Cimbros, Massagetas, Thraces, Scythas, quorum & genus fuit promiscuum & sermo. Adhaec idoneorum authorum testimonio probatur, linguam populorum illorum stirpis eiusdem fuisse cum hodiernâ Germano-Belgicâ.

XXI.

Exemplis multarum vocum ostenditur, eandem esse antiquam linguam Celticam & hodiernam Belgicam.

XXII.

Longius latiusque per mundum se diffudisse linguam Belgicam; idque argumento esse, quòd sit Graecâ antiquior.

XXIII.

Belgico Graecoque sermoni communia vocabula magis referre genus Belgicum, quàm Graecum: victores item Celti-Belgas potius Graecorum fuisse, quàm hos illorum: proinde potius a Belgicâ linguâ habere haec communia vocabula Graecos.

XXIV.

Varia adducta, ob quae verisimile fit, Latinos, Persas, Procopenses magis accepisse communia sua vocabula a Celti-Begis, quàm hos ab ipsis.

XXV.

Vocem Theut Celtis Aegyptijsque communem videri casu. Quâ occasione digressio fit quaedam longior in hanc disquisitionem: Vnde communitas illa quarundam vocum, quae est inter Celtas & Novi Orbis aliquot incolas: Vbi tum mira quaedam, jucunda, consideratu perdigna, & ante hac non observata adferuntur.

XXVI.

Compendio, ad maiorem confirmationem superiorum, velut sub aspectum constituuntur de linguâ Germano-Belgicâ ista; Esse eandem cum linguâ diversissimorum, antiquissimorum, fortissimorumque populorum, nempe Cimmeriorum, Scytharum, Sacarum, Thracum, Phrygum, Trojanorum, Dacarum, Sarmatarum, Celtarum, Getarum, Gothorum, Gallorum, Galatarumque: Quando & quomodo linguae illi nostrae populi sint conjuncti: unde & quà in Belgium venerint. Ex omnibus illis de linguâ Belgicâ dissertis deducta triplex ratio, faciens valde pro opinione Becani, linguam nostram esse omnium primam.

XXVII.

Insumitur hoc Caput duobus: Primò, specimine quodam osten-ditur, quàm verum sit, quod Rodericus Toletanus initio Capitis praecedentis dicitur asseruisse, Flandriam & Teutoniam, Daniam, Norvegiam, Angliam, Suetiamque unicam habere linguam: Deinde confirmatur amplo quodam & splendido testimonio Nicephori Gregorae id, quod Capite fere toto praecedente asseritur: Denique seges testimoniorum ex alijs authoribus, ad pleraque huius disputationis corroboranda, ostenditur collecta a Francisco Irenico.

XXVIII.

Rerum omnium antiquitatem esse venerabilem; prolata ejus secretior est caussa: antiquitate certè excellere Celti-Belgicam; praesertim supra ipsam Graecam: ac esse eam proinde ob antiquitatem venerandam.

XXIX.

Vt lingua Germano-Belgica superior est Graecâ, antiquitate; sic par est ijs, quae pertinent ad veram eloquentiam. Id specimine probatur quorundam carminum utriusque linguae.

XXX.

Vsu potius & multâ experientiâ loquendi, legendi, transferendi, imitandi bonos authores, linguas quasvis addisci, quàm prolixis praeceptis Grammaticae.

Accedvnt

Ad pleraque praecedentia Capita Additamenta non poenitenda.

Eximij Clarissimique V. Christophori Stickii, Consiliarij Illustrissimi Principis Electoris Brandebvrgici in Consilio ejus Sanctiore, Satrapae Limbvrgensivm, Epistolium Ad Abrah. Vander-Milivm

LIbrum tuum, Vander-Mili. V.C. cursim in ista temporis brevitate perlectum ad te bona fide remitto: & de animi illius tui benevolentiâ gratias ago, qui ad me pertinere ista voluisti, quae patriae dignitatem, linguae majestatem, & variae eruditionis tuae laudem pariter tangunt. Vnum vero illud suaserim, ut primo quoque tempore scriptum hoc, in gentis nostrae gloriam, publicum facere velis. Quod serio plane te rogo, & studia atque officia mea in reliquum vitae cum affectu defero, faustum iter tibi precatus, & quaecunque alia amicorum vota sunt.

Tuus CHRISTOPH. STICKE.

In Abrahami Vander-Mylii Viri doctissimi Librum De Lingva Belgica.

QVae sit vetustas, quae venustas, quis nitor,

Linguaeque copia Belgicae,

Ad explicanda sensa mentis omnia

Propriè, disertè, splendidè;

Queis non Idumes, nobilis nec Atticae,

Latijve cedit laudibus:

Authore, Lector, disce Vander-Mylio,

Batavumque ama Polyhistora,

Quem Belgicae Camaenae, & ille Musici

Amat arbiter chori Heinsius.

Bon. Vvlcanivs.

In praestantissimi Viri D. Abrahami Vander-Myle, De antiquitate Lingvae Belgicae commentarium.

FOecunda ingenij, pulchrae ditissima linguae

Ingentes aluit Belgia magna viros,

Sed neglecta suis quos ipsa eduxit alumnis,

Et, velut orba parens, pene relicta fuit.

Illum sponte sua Latiae traxere Camaenae,

Hunc pellex rapuit Graecia, blanda loqui.

Est & Idumaeae cui grata est gloria palmae,

(Notior antiquis nulla corona fuit)

Mylius ingemuit, terraeque dat oscula; nec tu

O genetrix justa laude carebis, ait.

Audiat, externos si quis sibi poscit honores,

Et tibi, quam debet, ferre recusat opem.

Dixit, & infigens tabulae mentemque manumque,

Patronum patriae pene jacentis agit.

Quod nusquam est alij Latium mirentur amentque,

Cui debes, civem Belgia mater habes.

DANIEL HEINSIVS.

P. Scriverii Carmen in Abrahami Vander-milii Hypomnema philologicum De Lingva Belgica.

IN poenam varias per ora vulgi

Sparsas sub Babylonis arce linguas,

Quis nescit; nisi publici saporis

Expers, blennus, iners, carensque sensu

Communi? Neque enim secus putandum est.

At non hoc agimus pigri sub umbra,

Vt Phoebi radios meridianos,

Stellarumve choros favente Luna

Probemus placido nitere mundo:

Sed vocabula multa consonare,

Ejusdumque notaeque, commatisque,

Cognataeque propaginis volare

Per longissima regna, perque gentes

Qua Sol lampada quassat ardifoetam,

Et qua dat moriens locum sorori,

Noster Milius explicat diserte;

Doctae Milius arbiter coronae;

Quo se Belgica cive scit beatam

Damnatis caput exerens tenebris.

Jnter municipes suos Idume

Hunc suo numerare jure possit.

Suum hunc Ausoniae nurus, suumque

Jurent Atthides. Angle, Ibere, Galle,

Germane, Itale, vosque quos utriumque

Jnfernas mare lambit aut supernas,

Vestras Milius hic potest videri.

Sed mavult potius per ora ferri

Vindex Belgidos, exterisque missis

Augustum Patriae decus tueri.

Et feliciter (hoc enim fatendum est)

Successit labor, indolemque linguae

Depinxit proprio colore Zeuxis.

En, quod pulvere temporum remoto

Decoris opus exit umbilicis;

Dignum murice, Sericoque cultu,

Et cedro, violisque lilijsque:

Vos modo, o Patriae Patres, benigni

Adspirate favonio favoris.

Gaude Belgica, ter quaterque felix

Hoc tuo Mithridate multilinguis!

Macte his vindicijs, Goropijque!

Cuî sic Milius accinit, favetque;

Vt Veri magis aestuet calore,

Quam Viri temerario furore.

Sic Dis Mānibus hoc merum propinat

Sic & lacte facit. Quid invidetis,

Aut ridetis inelegantiores,

Nec hujus Veneris, tenebriones?

Vos oppedere! vos negare verum!

Aegri somnia, fabulasque inanes,

Merasque affanias vocare, Bardi

Pleni ruris & inficetiarum!

Vobis Lesbia regula haec videtur?

Vara haec vanaque dicitis, miselli?

Ohe, desinite insolentiarum;

Et sit Persius, Aeliusve censor,

Aut doctissimus undecunque Varro.

Vestri scilicet haec fori putatis?

Fugit vos ratio: ingenîque crassi

Huc pertingere nube non potestis.

Sunt acuminis, ingenîque magni.

Sunt, inquam, ingenij Goropiani,

Quaeque uno agmine te, diserte Mili,

Post curas alias, decere possint;

Multo convenientius Becano:

Dum sic evehit ille Teutonismum,

Jpsi praeferat ut vel Hebraismo.

Quis tales probet oscitationes?

Quis has respiciat meras chimaeras?

Non Iudaeus Apella de proseucha,

Non qui de Solymis venit perustis,

Aut quisquam e grege Sabbatariorum,

Queis foeni cophinique cura maior.

Cimbri denique non, puto, probabunt;

Etsi posteritas Iaphet putentur,

Gomeroque parente procreati.

Non tu sic studio atque amore gentis

Decoxti, reverende vir, pudorem,

Becselenicus ut velis videri.

Tu sane sapis, omniumque primos

Hebraeos statuis, tuosque Belgas

Audes dicere sed tamen secundos;

A Moeotide, frigidisque Ponti

Nationibus, ultimaque Thule.

Jllis magnanimos Remi nepotes,

Jllis cedere cogis & Pelasgos.

Graeci denique Belgice loquuti;

Homerus, puta, Pindarusque grandis.

Et Demosthenis arma sic sonasse,

Linguae illa aureaque ora delicatae,

Queis neges magis Atticas Athenas,

Discimus monitore te libenter.

Non haec omnia rectius Becano?

Non haec splendidiusque, tersiusque?

Quare cedere Milio Becanum

Volet Posteritas, amica Veri,

Non mole aut operosiore charta,

Sed modo & Genio auspicatiore.

Legendo et Scribendo.

Reverendo clarissimoque Viro D. Abrahamo Mylio, opus, doctrina, ingenio, diligentia ac novitate plenum, In linguam patriam felicissime meditanti

AEdibus exiguis animatum corpus oberrat;

Defunctum, loculo clauditur exiguo.

Et dum coelica mens terrestri carcere vincta est,

Forte aliqua mundi parte latere potest;

Protinus illa tamen tenui compagine rupta

Corporis, in partes solvitur ampla suas.

Libera mens totum rediviva perambulat orbem,

Non illam mundi pars capere una potest.

Te quoque jam multos, Mili, latuisse per annos

Vidimus, iratis hic ubi gaudet aquis

Aeolus: Has inter temulentas stare procellas

Vidimus, & soli non latuisse tibi.

Communis sors illa; viam post invida fata

Fama facit, tacitos discutiens cineres.

Tutius in vivis suspendis nominis ansam,

Tutius ante vrnam non latuisse cupis.

Felix ante obitum supremaque funera quisquis

Proculcat vivis invidiam pedibus.

Ars tua, cura, labor, Mili dilecte, feruntur

Scilicet huc magnis praecipites animis.

Tu prius invidiam, quam te tua funera, vincis;

Et praesens, quae sit fama futura, docet.

Non te urbs una capit vivum, non pars bona mundi,

Belgia jam titulos non capit ampla tuos:

Post cineres, vir magne, tuos defunctaque fata,

Ipsa minor te non integra terra feret.

P. Hondivs.

Praemonita qvaedam.

FErt animus honorario quodam prosequi meum Belgium; praegestit munusculo aliquo almam patriam condecorare. Id vtinam tam ornamento ei sit, quam quidem gratitudinis hoc officio venerari eam satago. Quanquam nihil dabo, quod necessarium dixeris, aut ita utile, ut sine eo non sit; vel vita ei & respiratio intercipiantur: At enim nec nihil sunt caetera omnia, quae necessariorum notam non habent. Inter donaria & illa locum quendam inveniunt, quae ornant, decusque augent, & beneficio tali oblectant. Subditi reginis suis non modo frumentum, oleum, vinum sustentandae vitae offerunt; sed & provinciae, vrbes, Satrapae, privati cimelia, torques, monilia, uniones & gemmas donant, quibus regia membra exornentur, & oculi animusque oblectentur: Quin & melones, mala, nuces adferuntur, & minutae in oblectamentum aviculae, a sole Indico pictae; tum ex varijs coloribus a Thetide commaculatae conchae in gaudium oculorum. Vidi ego vulgus pastillos ex herbulis & flosculis agrestibus offerre dignissimae reginarum nuperae augustae Elisabetae Britannae, incedentique humum conspargere rosa, lilio, caryophyllo, hyssopo, acantho, & humili myrica, ad prodendum quem in praecordijs affectum gererent erga magnam suam matrem familias. Simile quid est, quod nunc conor ego. Et cum primis volupe est mihi, sic gratitudine aliqua erga patriam fungi. Propositum est magnam illam communionem, quae linguae nostrae Belgicae intercedit tum cum linguis quibusdam aliis, tum praecipue cum nobilissima, suavissima, copiosissima & felicissima illa Graeca, hoc scripto ostendere; ut ex tam propinqua affinitate possit perspici, non deesse quoque linguae nostrae suam & felicitatem, & copiam, & suavitatem, & nobilitatem. Credibile vix dum fuerit, esse quicquam, & vel hili linguae nostrae commune, aut simile cum Latina, nedum cum Graeca: tantundem facile Peruänis & Mexicanis esse: non leonem cum ansere, simiam cum psittaco plus dissidere. Nostram ex maxime Barbaris judicari: illa non esse aliam humaniorem, politiorem, aut cultiorem: dissidere toto genere ac per singulos apices utique Belgicam a Graeca; neutiquam dissidere tantum a nostris mores, corpora aut vultus Graecorum. Sic non rarus forte

Sambucam citius caloni aptaveris alto:

atque aeque

Corvos poëtas & poëtridas picas

Cantare credas Pegaseïum melos.

Ne, amabo, judicii tui telum tam stringe fervide & praecipitanter: me ubi audieris, aliter fateberis: mecum dices, plus multo esse in Graeca lingua aut nostrum, aut in nostra Graecum, quam in lingua Graeca & Latina est alterutrius, etsi gemellae sorores fere habeantur. Plus, inquam, habere nos & Graecos simile in sermone, quam pavonem & columbum coloris prasinum radiantis in collo, commonstrabo. Nec ego hic violentiam usurpabo, ut, veluti illi, qui recta lingua calore ignis & flamma incurvant, coguntque ad opus suum, sic detorquere hic quicquam velim ut appositum fiat insti-tuto meo: relinquam omnia in naturali sua constitutione & genuino positu: uti sunt, sic sumam, non, quo volo, flectam. Vere sane dixerim non esse hunc quaesitum laborem, multo minus operam affectatam: Sponte sese mihi haec philologia obtulit; sponte in considerationem hanc incidi, non cogitanti sub manu nata est dum lego, dum audio. Curiositatis etiam non sunt; evidentia ipsa me se animadvertere coëgerunt. Saxum mihi & lignum esset animus, si tam manifesto multotiesque occurrentia, & tantum non aurem vellicantia, & me apprehendentia sensu non percepissem. Anni sunt aliquot, quod, quae huc pertinent, observavi & notavi: Vsus mihi partum hunc genuit, & peperit annotatorum memoria. Nec putavi eum in tenebris esse relinquendum, ut luce & spiriti privaretur. Forte aliquem vidisse eum non pigebit; & ab aliquo velut exposititius intro receptus, uti servulus non inconcinnus, ministerium aliquod domino suo, vel ad recreationem, vel ad utilitatem praestabit. Si operosius, quaecunque huc pertinent, undiquaque voluissem conquirere, & in unum congerere, potuissem sane in longum latumque volumen meum quam fusissime distendere. Sed satius judicavi, imaginem potius aliquam rei immensae efficere. Ait ille

-- laudate ingentia rura,

Exiguum colito: --

Sic puto laudari ingentia volumina, sed potius exigua legi. Nec semper picturae grandes sunt gratissimae: juvat saepe tabellâ compendiosâ depicta intueri. Et aliquid Apelles fecit, cum Veneris imaginem contraxisset in mensuram sesquipedis. Id sequi in hoc opere cogito. Favete populares ornatissimi (vanum est si postulem linguis & cymbalo inanis collaudationis) favete, inquam, animis & prono affectu. Quan-quam καὶ ἐυφημῆσαιτε, bona verba ἐυχῇ χρηστολογικῇ dicite; & Quisquis ades linguis, vir mulierque fave. Solenne illud in rebus omnibus agendis, Quod felix & faustum sit, mecum praefamini.

At inquis, priusquam tibi & legendi operam, & impendium temporis addicam, quod lucrum promittis? anne aliqua erit stips? an lectionis aliquod & temporis impensi pretium? Seu rota ita tibi curret, ut amphora exeat, seu ut urceus? Optime monitum. Nihil profecto quemquam agere in vita decet, cuius non usus aliquis existat & fructus. Nimia eius brevitas cordatum vetat vel minimam eius particulam collocare in vana & inutilia. Tum tempus quam pretiosa merx est? nihil ad pretium eius gemmae, aurum, ambra: commune quidem est & obvium omnibus, magis quam terra, quam flumina, quam mare; & aeque atque aër. Sed uti ad vivendum necessarius maxime est haustus aër, sic ad bene & sapienter vivendum maxime necessarium est commode captatum tempus. Monet nos sapientissimus D. Paulus redimere tempus: quid hoc aliud est, quam ei pretium omne posthabere? Merito itaque quivis perpendat, an etiam quicquam rei tam carae aliter, quam in utilia insumat. Seneca severus vitae recte instituendae magister, saepe & in epistolis & in naturalibus quaestionibus monet, nihil esse sapientiae studioso legendum aut scribendum, quod non utilitatem aliquam ad vitam & mores adferat. Iusta indignatione stomachatur non semel adversus eos, qui bonas horas male collocant, & scribendo & disputando de turribus lamiis, nugas magnas maximas, ut inquit Plautus, agunt. Alicubi insipientiam hanc sic deridet: Latrunculis ludimus, in supervacuisAd Lucil. epist. 107. subtilitas teritur. Non faciunt bonos ista. Nos, ut caetera in supervacuum diffundimus, ita philosophiam ipsam. Quemadmodum omnium rerum, sic literarum quoque intemperantia laboramus. Non vitae, sed scholae discimus. A libi sic etiam perstringit: Quid istasNatural. Quaest. lib. 4 cap. 13. ineptias, quibus nec literatior sit quispiam, nec melior, tam operosè persequeris? Videbis ubi sic eam increpat: O pueriles ineptias! in hoc supercilia subduximus? in hoc barbam dimissimus? hoc est,Ad Luc. epist. 49. quod tristes docemus & pallidi? Vis scire, quid philosophia promittat generi humano? consilium. &c. Sic igitur penna, manu, voce, mente ipsa utendum est; sic actio omnis instituenda, ut inde usus nobis aliquis insignis sit; & aliquod momentum ad bonam mentem. Prolixior fortassis ista videbitur, & extra viam digressa monitio: omittere tamen non potui, quin eam hic facerem. Scripturientium nullo facile saeculo proventus fuit, quam nostro hoc, numerosior: Paucis tamen id curae est, ut, quod scribunt, non sit inutile & nihili: quin imo optem, ne & non detrimentosum, & tam per improbissima litigia, quam per ἰοβολισμοὺς alios dracontinis peiones, calamitiosum nimis. Quo tum non tantum charta eis, & oleum atque opera, sed & ipsismet multisque nimis misere nomina perduntur & animae: Hoc scribendi damnum & noxium cacoëthes ut vitetur scribendo utilia, monere nusquam intempestivum duxero: sed appositum potius & peridoneum omni loco: Eo praesertim, multorum conspectui qui publice erit expositus. Quaeris iam, an ergo tale aliquid a nostro hoc scripto expectandum? Taederet, inquam, me ipsum ni fieret. Ac ne frustra lecturum te putes, usus quis hinc possit obtingere ostendam: non quidem tam utilia haec dixero, ut sint necessaria: sed & utilitatem aliquam dant, quae animam oblectant & recreant: quae, inquam, oblectant & recreant honeste.

Itaque oblectatio erit non exigua in eo, quod hic audiemus, quomodo Latini & Graeci, imo etiam veteres Persae, (nam eo usque excurrit haec linguae nostrae communitas) nationes alioqui & spacio loci ac temporis, ipsoque sermone multum à Belgis diversi, tantum tamen habeant nobiscum sermonis dictionumque convenientiae. Iucundum erit intelligere, quomodo diversis labris, lingua, ore, voce Cicero, Demosthenes, Alexander Magnus, Cyrus olim, ante multa saecula, in Italia, Graecia, Persia eadem usurpaverint, ad eandem significationem, quamplurima vocabula, quae nos, nostro ore, hic usurpamus in Belgio, in Brabantia, Gelria, Flandria, Hollandia, Zelandia. Si annulum Ciceronis videre tibi contingeret, quam dulce foret: si laciniam aliquam vestis Demosthenis, quam suave: si cincinnum aliquem capillorum Alexandri; si frustulum aliquod de capulo acinacis Cyri, quam ad ea exultaret animus! Quin imo, si calceamentum aliquod attritum alicujus Persici videres rustica, mel ex eo viderentur oculi colligere. An igitur oblectabile non sit admodum, quam plurima, eaque integra nobis esse in usu, quae olim illis fuere, verba intelligere? Caeterum & illud juvabit hic, animoque aliquid voluptatis infundet, de caussis hujus communionis atque affinitatis aliquid inquirere: Illud praesertim, quodnam tam imperiosum, & dominatione non carens, fuerit commercium, quod progenitores nostri miscuerunt cum inclytis illis nationibus, ut vel loquendi hanc ab ipsis mutuati sunt supellectilem, vel leges quasdam sermonis ipsis imposuerint: id quod vero postea intelligemus similius. Sunt haec, inquam, oblectamenta honesta, voluptatem dant pudicam ac licitam. Nihil hic scurrile, nihil obscaenum audies: non hic lasciviunt salaces cantiunculae; non luxuriant meretriciae harmoniae: non hic habitat comica aut saltatoria levitas. Non est ab iis menti vera aliqua recreatio. Est talis voluptas furiosi imaginatio, aut aegri somnium: corrumpit animum non reficit. Fluet ex nostro hoc instituto voluptas ac recreatio pura, nec insalutaris. Propterea quoque quia hinc proveniet recreatio honesta, proveniet & non poenitenda: tum quia legendo ista & perpendendo animus occupatus dum erit, avocabitur & abstinebitur ab illicitis. Non impie alea occupabit manum: sinister ejus jactus non bile cor perfundet, non igne oculorum flammam extinguet; non animam ira excandefaciet, totamque incendet: ejus

-- damnosa canicula nummos

Non radet: --

Nec evomet per os tuum in caelum blasphemias: Latrunculi tibi nec animi tranquillitatem nec marsupium depraedabuntur. Tum quia his oblectatus animus reficietur, reparabitur, fiet firmior, agilior, magisque idoneus ad exequendum majora, & praecipue utilia. Verbo: istiusmodi, quale istud nostrum, sunt pabulum eruditionis, ornamentum virtutis, ac condimentum vitae.

Quid parva recensemus? magna nobis afferetur utilitas, perspecta ex hac linguarum diversarum affinitate, & affinium diversitate. quod, ut argumentum solidum, nos confirmabit de uno antesignano sapientiae capite: de divina providentia. Ea in hac communitate relucet, velut stella aliqua in gemma aut speculo; aut velut Sol ipse transparet per vitrum crystallinum. Quid enim? an aliud sit, quam divinum quid, quam caelestis gubernatio, quod ita constabilit tam multis saeculis in diversissimarum nationum lingua, qua nihil mobilius volubiliusque: in voce, qua nihil fluxius, mi nusque materiale, idem & sonantia & significantia vocabula? Quî non interirent ex uno ore semel prolata, nisi vis divina & intereuntia servaret, & forma semper eadem, ad ea-dem significata, in tot diversa ora ea reponeret: Namque

-- Volat irrevocabile verbum.

Verba enim omnia verberato aëre, ut eleganter Augustinus,De doct. Christ. lib. 2. cap. 4 statim transeunt, nec diutius manent quam sonant. Humanitus non crederetur factum, si rerum corporearum formae impressae viderentur manere aquis; multo minus, si impressas sibi aliquamdiu imagines servaret aura: & sine Deo putabimus fieri, quod eaedem effigies incorporeorum verborum tot per aetates asserventur in voce humana? Quid enim de Rabelaesio dicemus, contemptore & irrisore illo rerumLib. 4. cap. 55. 56. humanarum divinarumque omnium magis quam Mezentius & Democritus; quid de eo, quod ille inter mille alia impudentissima mendacia nugatur de verbis ac vocibus per sese subsistentibus, animatis, volantibus, nimio frigore congelatis, & verno tempore degelatis in nubibus, circa fictas regiones Arisinapiensium & Nephelibatarum; decidentibus vero tanquam catarris & rore, ac revertentibus in ora hominum? Notum est, eum profanissimè ludificari; & talibus quidem eius mendacijs non excogitare posse turpiora nigros Indorum Deos: praecipueque hoc ei esse propositum, homines

-- naso suspendere adunco.

Itaque non minus quam ex iterata voce musicorum symphonica, & saepius repetita harmonia certo concluditur, esse necessario artifices, qui eam symphoniam & calleant, & secum servent, &, cum volunt, edant; sic quia eaedem voces per se constantes e materia nulla asservabili asserventur, tamen forma eadem tamdiu; clare nobis suggeritur, esse aliquid plus quam humanum, quod illud faciat. Eadem vis, quae quotannis onerat vitium termites uvis, arborumque ramos pomis & piris, quorum hyeme nulla extant in ramis vel minima vestigia; vis, inquam, eadem prolificat in singula momenta, & reficit evanescentia in ore humano verba. Monemur porro consideratione ista ad charitatem nationibus illis, earumque existentibus adhuc posteris exhibendam, tam, inquam, civilem, quam Christianam. Propinqui nobis sunt animo; sunt & iisdem animi conceptibus, tum & conceptuum illorum similia nobiscum habent signa, dictiones easdem, eademque vocabula. Vbi tam multa & tam praecipua, interne externe sunt communia & propinqua, nae propinquitas ibi est magna. At vero propinquitatem versus naturali quodam positu incumbit devolviturque charitas, amor: ergo & noster in Graecos Latinosque. Primo politice, ut libenter eos videamus, audiamus, salutemus, & amice cum iis versemur. Christiane deinde in eos quoque simus affecti, ut bene iis velimus, bene faciamus, ac imprimis seduli simus, fidi, alacres, impigri circa ea, ad salutem eorum quae pertinent. Sed si illi amandi, & beneficentia a nobis sint prosequendi, qui aliquid habent nobiscum commune; quanto magis illi, qui multo plus; qui ejusdem non modo linguae, sed & patriae, imo vero religionis nobiscum sunt participes? Ad hunc finem ista debemus legere, & omnia, quae de iis legimus illo referre. Vti tum similis utilitas peti debet ex consideratione rerum omnium. Praebebunt talem omnia, quae in hominis considerationem cadunt. Nam uti in homine (qui mundus quidam est parvus, & quaedam quasi epitome totius orbis) particulae omnes, etiam minimae, usum singularem praebent toti; etiam crines & ungues: ita & in magno mundo, nihil non est vtile ad bonum totius. Vti in horologijs & similibus automatis, tam usum suum habent rotae minimae quam maximae; sic in rebus mundi tam minora quam maiora usum aliquem egregium praebere homini possunt: essemus modo diligentes & sapientes obser-vatores: Quod si simus, & summa minima ad usum nostrum accommodemus, magno nos beabimus bono. Cimex vilissimum est & foetidissimum infectum, & ex excrementis naturae abjectis abjectissimum: Novit tamen ars medica sanguisugas, etsi faucibus haeserint, fumo ejus immisso, statim fugare & ejicere: & difficultatem urinae ejus appositione laxare. Sic artificium humanae rationis si se excitet, ex minimis quae in considerationem ejus cadunt, summe utilia potest educere. Si vero minuta ista tantum boni exhibent, quantum dabunt grandiora? si tantum prodest unguis, quantum proderit dextra? ac si consideratiuncula de aliqua affinitate linguarum tantum suppeditat utilitatis, quantum meditatio illa dabit, quae fiet de parte aliqua doctrinae sacrae? O magnas nobis in rerum universitate undiquaque propositas divitias, ubi vilissima quaeque meliora sunt obrizo auro: Sed o nos vicissim inscitos, qui summa juxta & minima nimis vesane negligimus? Sed jam institutum nostrum in manus sumamus.

De communione Lingvae Belgicae, tum cum Latina & quibusdam aliis, tum praesertim cum Graeca.

QVAE praegrediuntur Praemonita, Candide Lector, etsi seorsim a contextu hujus operis sint reposita; tamen aut legere, aut non legere tua non interesse ne cogita; sed si operis ipsius sequuturi vis cernere utilem scopum, & percipere verum fructum, tantum & mihi gratificare & tibi; ut, priusquam aggrediaris ad ipsum, perlegas oculo non somnolento, quae id, tanquam quaedam tui, suique praeparatio praecedunt.

Capvt I.

Summa Cap. Magnam esse linguarum diversitatem; esse eam a Deo, in poenam generi humano ob superbiam, & adversus eum rebellionem: quanquam sapientia divina ita attemperatam, ut homini etiam cedat in varium bonum.

MAximam esse linguarum diversitatem non minus est notum, quam summam esse in universo florum, plantarum & animalium differentiam: nec major est per varias regiones terrasque rerum istarum varietas, quam per diversas nationes & gentes varietas linguarum. Id mirum non est, si mirum omnibus videatur: Quî enim id fiat, ut ejusdem generis humani tam diversus sermo, ejusdem rationis tam diversa oratio, ejusdem linguae humanae tam variae sint linguae? Cum ejusdem generis animantia, quae sunt, easdem, per omnes terrarum partes, habeant voces, & suas quasdam loquelas. Non aliter vocem edit leo, taurus, ovis & equus in Asia, quam in Africa, nec in Africa quam in Europa: eadem est vox lusciniae, pavonis, turturis, columbae, hirundinis & in Germania, & in Italia, & in Gallia, & in Graecia, & in Persia, & in Mauritania ac Numidia: Psittacus Magellanicus natura itidem loquitur cum Guineensi: & in omnibus regionibus illis tantopere dissona est vox hominis. Et tamen non magis, quam a natura esse videtur; est id ex generis humani usu. Quin postulare summa utilitas videtur, eodem ubique terrarum potius homines sermone uti, quam uno sole. Soles enim etsi diversi essent, eundem tamen omnes calorem, vegetationem, lucemque rebus refunderent: Sed linguarum diversitas quid? delet fere in homine id quod prae reliquis animantibus ei est innatum, ut sit κοινονικὸς & sociabilis. Hominem alienat ab homine. Nam si duo sibimetAugust. lib. 16. de civit. Dei. cap. 7. invicem fiant obviam, neque praeterire, sed simul esse aliqua necessitate cogantur, quorum neuter norit linguam alterius; facilius sibi animalia muta, etiam diversi generis, quam illi, cum sint homines ambo, sociantur: Quando enim, quae sentiunt, inter se communicare non possunt, propter solam linguarum diversitatem, nihil prodest, ad consociandos homines tanta similitudo naturae: ita ut libentius homo sit cum cane suo, quam cum homine alieno. Atque ita reputat Plinius fieri tanta loquendi varietate, ut externus alieno non sit hominis vice. Damnum hoc in gente humana Roma sagacitate pariter & imperioIbid. resarcire molita est: & opera data est ut imperiosa civitas non solum iugum, verum etiam linguam suam domitis gentibus per pacem societatis imponeret. Curabant Romani, ut & in provin-ciis plurimi Latine loquerentur, ita ut Hispanias & GalliasLud. Vives. Comment. insuperiorem August. locum. Latinas prorsus fecerint, veteribus illarum gentium linguis abolitis: Et in senatu nullos audierint legatos, nisi Latina verba facientes. Rem profecto conabantur pulcherrimam, & toti humano generis utilissimam, quocunque id fine facerent ut esset una aliqua lingua, qua se gentes omnes mutuo intelligerent. Mirum ergo cur tantum bonum homines ita negligentia perdiderint; cui reddendo orbi opera data quod est, in laude est positum sedulae matrifamilias oecumenicae. Cur intercidere permissum est, quod instaurare ingens usus est? Et certe compos hujus boni humanum genus fuit a mundi exordio per annos prope 1800, usque ad erectionem molis Babylonicae: Eousque fuerat universa terra sermonisGenes. 11.1. ejusdem, & verba eadem. Quae ergo fuisse potuerit amissi istius boni causa? Sane docent nos libri divini certam & indubitatam: efferam & audacem hominum superbiam, qua molem immanem excitantes, & super astra coagmentantes oppugnationem pararunt caelo. Sic, conspiratione facta, contra caelum juncti, haec eis caelitus fuit immissa justissima poena, sermonis diversi confusio: & ex confusione emergens, & per varias terras se spargens horrida diversitas. Cujus & umbram quandam Paganismus vidit, attestante Ovidio, quod

Affectasse ferunt regnum caleste gigantes,

Altaque congestos struxisse ad sidera montes.

Vere isthocce

Tum pater omnipotens misso perfregit Olympum

Fulmine, & excussit subiectum Pelion Ossae.

Haec mali origo est: hinc fit, quod jam passim tot sunt diversae hominum linguae, quot avium cantus. Tristis poena est, uti & justissima, gravissimi delicti linguarum haec sectio: non minus, quam peccati poena sunt tribuli, spinae, reliqua zizania; quam morbi, quam mors. Quanquam ut est infinita divina sapientia, & arte sua caelesti ita temperare ac moderari potest omnia; ut e tenebris lucem, ex malo bonum proliciat: ita quoque infaustum hoc variarum linguarum malum effecit ut causa sit non exigui boni. Primo Deo ipsi laus, & decus comparatur: deinde homini, quiddam ei valde utile. Annon inde aliquis clare divinae potentiae vim conjecerit, quod eidem linguae & animae humanae artificio suo illam facultatem indiderit, ut rem eandem, non uno vocabulo, sed plus quam sexcentis diversis designare possit. Sane non aliter in hominem, quam

Sedibus aetheriis spiritus ille venit.

Et quidem spiritus ille mirabiliter est artifex: Adeo ut Dei sapientia non minus sit spectabilis, non minus refulgeat summa ejus gloria, cum ita ex eadem lingua profert infinite variegata vocabula, quam quum ex eadem terra producit tam diversos, forma, colore & odore flosculos. Homini ipsi utile est: quod quo tanto possit melius in priscam illam & gratam cum ὁμουσίῳ suo societatem coire, fatigetur discendis diversis linguis: eoque labore socordia excutiatur, male agere tantisper prohibeatur, ad diligentiam excitetur, lascivia ei non parum edomita reprimatur; ac cui hominum aliquis mali sui sensus inest, incommodo hoc diversi sermonis, velut poena superbiae, & immanis in Deum audaciae afflictus, sapere discat, & utrumque hoc peccatum detestari & cavere: nimio plus scilicet ex divisione hac inauspicata, domitae humanae superbiae argumentum colligens. Denique est diversitas haec homini, adversus malitiam hominis, aliquod tutamen. Quia enim providentia divina, ut quasque gentes terminis suis sepibusque, aut maris, aut sylvae, aut montium, aut fluminum inclusit; sic intra quamque gentem suam linguam constrinxit: inde nationi alteri munimen aliquod est contra fraudes, proditiones, tumultos alterius. Detegit enim sermonis varietas, an extraneos hostiles in visceribus suis qui habeant, proditurque, an alienigenae proditores, & a quibus maxime sit timendum, in sinu foveantur. Exemplo sunt in historia sacra Ephraïmitae, quiIudic. 12. detecti, sola proprietate linguae Gileaditis, poenam dederunt Iephtae moti tumultus, & inter Gileaditas nequierunt latere. Postremo metus, quod, ob linguae dissimilitudinem, latere non licet, mala apud peregrinos coquere terret; & sic malos, si non virtutem docet, a scelere saltem refraenat.

Capvt II.

Summa. In summa linguarum diversitate non parvam esse communitatem. Populorum plerorumque linguae matriculares quasi esse linguas Hebream, Graecam, Latinam, Germano-Belgicam: & qua fere cum singulis istarum participent linguae aliae.

SED ut summa sit linguarum diversitas, est tamen non exigua in ista diversitate communitas. Vti gentes, etsi corporibus & legibus inter se sint diversissimae, tamen in iis multa habent similia & communia; sic iis cum linguis quoque accidit. Non omnem prorsus similitudinem antiqua illa unitas linguarum exuit; multa adhuc reliqua sunt ejus vestigia. Sunt autem linguae praesertim quatuor, quae se longe lateque, dialectorum levi quadam mutatione facta, per Europam, Asiam, Africam, inter eas nationes, quarum historiae nobis Europaeis sunt notissimae, diffuderunt. Eae sunt Hebraea, Graeca, Latina, Germanica, sive Teutonica, sive Belgica: Eae, inquam, velut linguae matrices sunt variorum idiomatum, per varias nationes, dispersorum, & sola dialecto differentium. Hebraea se diffudit per Chaldaeam, antiquam Phoeniciam, Syriam, Arabiam, Aegyptum usque ad Poenos & Carthaginenses: quarum illa linguarum mater quaedam fuit. De Chaldaica patet ex extantibus adhuc ejus linguae libris: qui vix tantum discrepant a lingua Hebraea, quam lingua Ionica ab Attica. De Phoenica patet ex quibusdam reliquiis vocabulorum ejus linguae, quae extant apud aliarum linguarum aliquot authores. Inter alios apud Eusebium Pamphilum, videmus PhoenicumDe Praeparat. Euang. lib. 1. cap. 6. lingua fuisse appellatum Solem Beel samen, id est dominum caeli: quod plane Hebraeum est. Nam illi dominum Bagnal dicunt, & caelum Schamaim. Similis affinitas linguae utrique in omnibus vocabulis: Adeo ut Virgiliana illa Phoenissa Dido ita Hebraice sit locuta, ut nunc Belgae Germanice loquuntur: nec minus quam Sicambri Brabantice. Sic linguae communicavit cum Abrahamo, Davide, Salomone, uti Saxo cum Flandro. Syriacam linguam esse affinem Hebraeae, libri utriusque linguae etiamnum clamant. Quid de Arabica dicam? Eam esse germen Hebraeae, hodierni Mauri, Arabica lingua utentes, comprobant; Non ita forte indubium fuerit de lingua Punica. Sed probat id primo historia. Pervulgatum est per historias, Poenos & Carthaginenses Phoenicum esse coloniam: At ostensum jam modo Phoenicum linguam convenire cum Hebraea. Deinde asserunt idem gravissimi authores; Hieronymus & Augustinus, quorum iste Afer & Poenus fuit. Hieronymus: Poeni sermoneComment. in Hier. lib. 5. cap. 25. corrupto quasi Phoeni appellantur: quorum lingua Hebraeae linguae magna ex parte confinis est. Augustinus: Hunc Hebraei dicuntContra lit. Petil. lib. 2. cap. 103. Messiam: quod verbum Punicae linguae consonum est; sicut alia Hebraea permulta, & pene omnia. Idem alibi: InterpretaturIn Psal. 136 autem, quantum dicunt qui illam linguam noverunt, Edom sanguis, nam Punice Edom sanguis dicitur. Ex Plauti quoque Poenulo, ea scena ubi Hanno Punice loquitur, apparet linguae illius characterem esse Hebraicum: quamvis tamen valde corrupte sit scena illa, haud dubie posita. Hannibal itaque ille Romae terror, Hebraice locutus esse putandus est, non minus quam jam Britanni loquuntur Saxonice. De diffusione linguae Hebraeae adscribam hic locum valde appositum & notatu oppido quam dignum Francisci Iunii, hominis in linguis Orientalibus versatissimi. Hebraeam igitur, inquit, linguamPraefat. in Gram. Hebr. ad ipsum calcem. fontem esse dico linguarum omnium, quas memoria nostra colunt obtinentque Asia & Africa, easque omnes, tanquam degeneres matris tam venustae filias, adhuc lineamenta eius non pauca usurpare. Ex quo sit, ut certa iustaque huius linguae, qua de agitur, explicatio fontes illarum aperiat, & de illis hauriendi facultatem sitientibus praebeat. De Asiae ac totius Orientis linguis fatentur omnes, & linguae ipsae clamitant: Indica, Persica, Armenica, Syra, Arabica huic sunt coniunctissimae: addo etiam Gothicam, cujus multa extant apud Procopium, Agathiam, Iornandem documenta. Et paulo post: Africanas consimiliter propinquitate ad hanc nostram maxima novimus pertinere. Aegyptiam, Aethiopicam & Troglodyticam. De Punica & multa ab authoribus prosanis adducta vocabula ostendunt, & ipse Augustinus testis est permultis locis, &c. Cardanus inquit in eandem sententiam: Convenit plurimum Hebraea cum Indica & Arabica, velut An Indice & Hebraice,De Rer. variet. lib. 17. cap. 96. Ani Arabice significat Ego. Item Indice & Hebraice Col, Arabice Caul, idem quod apud Latinos Vox significat: unde origo linguarum atque affinitas dignosci potest. Moabiticam quoque, quin & Aegypticam linguam fuisse dialectos Hebraeae arbitratus est Francis. Iunius in Grammatica sua Hebraea. GraecaLib. 2. cap. 8. & 9. gram. Hebr. vero lingua, quam se per Asiam late propagaverit, Aegyptumque usque, & in Italiae non exiguam partem; per omnes fere Me-diterranei maris insulas, &, cum Coloniis, in ipsas Gallias, est notissimum. Lingua porro Latina non modo universam Italiam occupavit, sed & magnam partem Africae, & Hispanias, Galiias ita penitus suas effecit; ut etiamnum hodie linguae, Italica, Gallica, Hispanica nihil aliud sint, quam mera rudera, & purae putae parietinae, senio quodam velut corruptae, linguae Latinae. Certe pauca sunt in illis linguis vocabula vernacula, & quae substantia sua non sint Latina. Solam Germaniam & Belgium, eosque omnes populos, quorum linguae Germanicae, Belgicaeque sunt, maxime affines juri veteris suae linguae lingua Romana reliquit. Sive quia non minus domitu difficiles linguae illae Germanicae fuere Romanis, quam ipsae gentes; sive fatum quoddam intactas illas voluit manere. Id quod & laudem Germano-Belgicae nostrae addit. Nulla autem quatuor linguarum cardinalium principumque latius sese distendit quam Germanica, ejusque agnata nostra Belgica. Vastam illam & diffusem totam Germaniam occupavit. Quicquid Suedi, Dani, Scoti, Angli loquuntur, radice ipsa est Germanicum aut Belgicum. Paucis indigenis vocabulis gentes illae omnes utuntur: & dialecto formaque verborum, non tam substantia a nobis differunt: pronuntiant, declinant, inflectunt aliter, non in universum alias dictiones usurpant. Alii tamen remotius, alii propius ab origine desciscunt. Quidam differunt tantum, quantum Macedones ab Atticis; quidam quantum Siculi, quidam quantum hodie Italia Latinas priscis, quidam quantum Hispani, quidam quantum Galli: Imo extendit se procul trans mare lingua Germanica, usque ad viciniam reperti nuper novi occidentalis mundi. Frislandia & Islandia insulae, quae propius jacent orbi Mexicano, quam nostro, lingua utuntur, cujus fundamentum est Cimbricum, id est vetus Germanicum aut Belgicum. Islandia, inquam, illa vera & ipsis-sima Latinis Graecisque decantata Thule, & ab ipsis terrarum ultima appellata. Quid septentrionales, quid vero occidentales ultimas terras commemoro? Orientem quoque linguae Belgicae propinquitas penetravit. Probaturi infra sumus, quod cum Tauricis, Graecis, Persisque genus suum misceat: ut taceam antiquitus linguam Cimbricam linguam fuisse Sacarum, Dacarum, Messagetarum, Scytarum, Amazonum, Thracum, Phrygum, quin & Trojanorum. Quod ut in Originibus suis non ineptis sane aut omnino contemnendis probare conatur Becanus, ita non est hic instituti nostri pluribus disquirendum sumere: Atque ita linguae hae quatuor principes ut dispersae sint per nationes in Asia, Africa, Europa maxime celebres & nobis vicinas, videre est.

Cap. III.

Summa. Communitatem quoque intercedere multam ipsis linguis inter sese quatuor originalibus, idque qua ratione, & juxta quas leges.

AD haec, non modo haec affinitas obtinet inter linguas quatuor radicales, easque quae inde sunt ortae; sed etiam inter radicales ipsas. Non modo communicat Hebraea cum omnibus dialecto a se differentibus, ut Phoenica, Chaldaea, Syriaca, Punica, &c. quod item de Graeca, Latina, Germanica habendum est; quae quidem affinitas tam potens & magna est, ut, si quod commune est inter primarias & secundarias, removere velis, adeo parum superfuturum sit ex quaque sui generis, ut pene nihil sit, direptaeque prorsus intereant: non tantum, inquam, ejusmodi talis est communio inter originales, & illarum sobolem: sed etiam non mediocris est inter ipsas originales communitas. Aliquid intercedit propinquitatis Hebraeae cum Graeca, Latina & Belgica: paulo plus Graecae cum Latina. Sed Belgicae valde multum commune est cum Latina, plurimum vero cum Graeca. Nec hoc volo, esse in linguis istis dictiones aliquas, quae externa figura, & quasi corpore aut syllabarum, literarumque membris similitudinem aliquam habeant, sed & eandem aut similem significationem quae habeant, id est, quae quasi eadem sunt anima. Infinita sunt in linguis omnibus vocabula, quae sonant idem, sed diversa & saepe contraria significant. En exempla: Ish Hebr. vir est: ys Cimb. I. Belg. glacies. Ben Hebr. filium significat; Belg. sum. Caph Hebr. volam manus significat; Germ. palea. Thelge, Graecis den. ulce; Belg. ramus est. Thele: Germ. est velis; Belg. gigno. Calet Lat. calidus est. calt Germ. frigidus. Calle Lat. scito est, Belgis loquor. Non itaque de ea similitudine hic & a finitate ago, quae tantum in sono & literis est, sed de tali, quae tam in iis est, quam in ipsa similitudine significationis. Caeterum & illud capiatur, quod de communitate hac dico. Non hoc volo, esse eam ubique in omnibus affinibus vocabulis talem, ut nihil unquam dissimilitudinis, vel in literis, syllabisque, vel in ipsa significatione sit: Sed hoc volo, esse non raro talem affinitatem, ut literae, syllabae, pronuntiatio prorsus eaedem sint, & semper inter illa, quae affinia dico, ea sit similitudo, quod ad omnia illa, ut liquidum sit & plane indubium, esse ejusdem omnino inter sese generis. Constat in eadem lingua non in omnibus derivata esse similia cum suis primitivis: quis enim neget dilectio esse ejusdem generis cum diligo, etsi & literarum & significationis quaedam sit dissimilitudo? Quia eadem vocabula in omnibus linguis, vel per diversos numeros & casus, vel per diversa tempora & conjugandi modos sibi ipsis fiunt dissimilia, quadam tenus figura & significatione: nec ideo non sunt ejusdem generis. Homo homini non est omnia similis

-- vocemque coloremque,

Et flavos crines, & membra decora:

Nec tamen alteruter est non humani generis. Qui aliquantulum sapit in ista linguarum mixtione & commutatione, ei novum non erit, pro vocabulis ejusdem naturae & originis agnoscere, quae dissimilitudinis aliquid habent. Norunt συνα[λλ]άγματος hujus observatores multa esse συναλλάγματα, quae in dictionibus aliquid mutationis faciant: uti sunt, inflexio, terminatioque uniuscujusque vocis communis ad proprietatem atque indolem cujusque linguae: quae praecipue fiunt per conversionem unius vocalis in aliam; imo & unius consonae in aliam, praesertim per mutuam commutationem tenuium, mediarum, aspiratarum: item per metathesin, metaplasmum, aphaeresin, syncopen & apocopen literarum, tum & syllabarum. Haec sunt commutationis vocum unius linguae in alterius organa, vel si mavis affectiones. Ac taceo ut sic mutentur, ut dissimilitudinem acquirant voces in linguis diversis; sic id fit in linguis iisdem: hac ratione fiunt linguae ejusdem diversae dialecti. Sic in Graeca lingua dialectus Dorica dicit ἁμέρα hamera, ubi Attici & alij ἡμέρα hemera, id est dies. Aeolica ἰδῶσα idôsa, id est videns, ubi alii dicunt ἰδοῦσα, idousa. Attica dialectus dicit θαρρεῖν tharrein, confidere; pro eo, quod alii Graeci θαρσεῖν tharsein: mutando s in r: cui contrarium facit hodie dialectus Parisiensis: nam dicunt mon pese, ma mese: ubi reliqui Galli dicunt mon pere; ma mere, s pro r. Sic Attici dicebant γλώττα glotta, id est lingua, ubi alii Graeci dicunt γλώσσα Quae etiam hodie est una ex differentiis dialectorum Germanicae & Belgicae. Vsurpant ut plurimum Belgae t, ubi Germani s. Das Germ. Dat Belg. id est hoc: was Germ. wat Belg. id est quid. wasser Ger. water Belg. id est aqua. Et Dorica usurpat σ pro θ, σεὸς seos, Deus, pro Θεὸς theos. Ionica utitur τ tenui, proaspirata θ. τύπτεσται typtestai verberari, pro τύπτεσθαι typtesthai. Quo etiam ut plurimum differunt Angli & Belgae. Thum, id est pollex Angl. Duim Belg. Tho[r]n, spina Angl. Dorn, Belg. Thistel, tribulus Angl. Distel, Belg. Terminatio verborum activorum Hebraeis est I, Graecis ω, Latinis o, Germanis & Belgis e. Pacadthi Hebr. visito. λεγω lego, id est dico Graec. Amo Latinis. Spele Belg. id est ludo. Itaque cum lingua aliqua vocem aliquam accipit, ab alia aliqua format eam ad suam indolem. Sic ubi Graeci dicunt στένω steno, id est suspiria duco: Belgae dicunt stene, eadem significatione. Praeterea ita mutuantur saepe linguae ab aliis sua vocabula; ut quidem non omnino idem significent, sed simile aliquid & affine: ut bara significat Hebraeis creare; inde vox Belgica bare, id est gigno, deducitur: est enim gignere aliquo modo creare, ut creare aliquo modo est gignere. Ad istum modum, istasque regulas certissimum est, fieri linguarum communionem: sic judicandum de iis, quae mox adducam exemplis. Qui haec nescit, is in hac re nihil scit; qui negaverit, ei non poterit linguarum ulla communitas probari: utpote neganti ejus principia. Itaque absurdum non est, si dicatur Nasus Latinum & Belgicum Neuse (quod utrisque est membrum odoratus in facie) alterum derivari ab altero, & ejusdem utrumque originis. Id quod aliquando quidam, ingeniosus alioque, & non indoctus, ineptum judicavit, negareque mihi voluit. Certe nihil hic substantiale mutatur, quam vocalis cum diphtongo, quae Graecis, Doricis praesertim, est usitata commutatio. Est & mollissima commodissimaque vocalium cum vocalibus & diphtongis commutatio. Si illam non pateretur linguarum communio, quomodo consonantium ferret commutationem, quae multo est durior? Quî ferret Hispanorum mutationem f in h? quî concederetur deductum ipsis hijo a filius? haser a facere, quo tamen nihil est certius? Quis concederet eau hodiernorum Gallorum diductum ab aqua; page a pais Graecorum (ut Henricus Stephanus notat) & brebis, id est ovis, a Graec. probaton, quo item nihil certius? Vt & nihil certius, quam istiusmodi, quales ostendimus, commutationes vocabula in singulis linguis ferre posse, ut sint & maneant adhuc ejusdem originis & generis: imo non fieri aliter linguarum earundem diversas dialectos. Communitatem istam ordine nunc ibo per exempla commonstratum. Quam de linguis reliquis in transcursu modo attingam, satis habens ejus tantum specimen exhibuisse; sed probando ei de Belgica cum Latina, & praecipue cum Graeca, aliquandiu inhaerebo. Non autem hoc a me expectetur, quod argutias velim agere, in derivanda, vel potius contorquenda similitudine vocum, uti in hoc negotio plerumque facit Becanus; sed unde, directe, simpliciter, solide omnia comprobabo: directe agam & serio; nil per ambages quaesitas, nil per ludum jocumque.

Cap. IV.

Summa. Specimen vocabulorum, quae communia sunt linguae Hebraeae & Graecae, quae item Hebraeae & Latinae, quae & Hebraeae & Belgicae.

Haec sunt vocabula communia

Linguae

Hebraeae.&Graecae.

Sanhedrim.Synedrium.

Concilium, consessus.

AphirejonPhorejon.

Ferculum.

Ex observatione D Hieronymi Commentar. in cap. 7. Esaiae.

Naschak.Kysco.

Osculor.

Naschak enim si legas contrario modo quam Hebraei legunt a sinistra in dextram, erit Kaschan, unde non mirum si Kysein Graecorum, & Kussen Belg. & Kish Anglorum.

Ziu.Zeus quasi

Viriditas. Micans

Sic Iupiter a micando dicitur; ut & viriditas micat. Ex

Hebraeae.&Graecae.

observatione F. Iunii, praefat. in Gram. Hebr.

Pitha.Peitho.

Persuadeo.

Aesob.Hyssopos.

Hyssopus, herba.

Naphal.Sphallo.

Cado. Excido.

Gamal.Kamelos.

Camelus, animal.

Keles.Kleos.

Laus.

Keren.Keras.

Cornu.

SchebetSkeptron.

Sceptrum.

Lavy.Leon.

Leo.

Levya.Leana.

Zophin contracte

Zophei.Sophoi.

Prophetae, speculatores, sapientes inter Hebraeos.Sapientes inter Graecos: sunt enim sapientes speculatores rerum.

Ex observatione Vatabli & Munsteri in 1. Sam. 1 v. 1.

Iain.Oinos.

Vinum.

Ex observatione V.C. Philippi Marnixii Aldegondii.

Maza.Moosthai.

Invenire.Inquirere.

Affinia Invenire & Quaerere.

Lun.Selene.

PernoctareLuna.

Pernox enim luna est: Ex observatione clarissimi Aldegondii, quam excerpsi ex manuscripto ejus libro Adversariorum.

Sumphoniah.Symphonia.

Hebr. vel Chald.

Pro, Concentu musico. Daniel. 3. V. 15.

Psanterin.Psalterion.

Instrumentum musicum, ibid.

Arez.Era.

Terra.

Chalab.Gala.

Lac.

Vocabula communia

Linguae

Hebraeae&Latinae.

Mesurah.Mensura.

Eadem significat.

Gub.Gibbus.

Dorsum.Tuber dorsi.

Affinia.

Laban.Album.

Eodem sensu.

Nugae.Nugae.

Eadem significat.

Vtrumque ex observatione D. Hieronymi Comment. in cap. 7. Esai.

Batha.Fatuus.

Eodem sensu.

Gamal.Camelus.

Animal quadrupes.

Nebel.Nablium.

Instrumentum Musicum.

Shekar.Saccarus.

Dulcis liquor; Affinia.

Thur vel Thor.Turtur.

Eadem significat.

Noachus.Bacchus.

Quasi Boachus.

Lavy.Leo.

Animal Leo.

Levya.Leaena.

Ivah, ab inusitato Avah.Aveo.

Desidero.

Keren.Cornu.

Eodem sensu.

Per exiguam transpositionem.

Adonai Adon.Dominus.

Eodem sensu.

El, elleh.Hi, illi.

Affini significat.

Lun.Luna.

Pernoctare. Inde luna merito dicitur, quia pernox est.

Shebet.Sceptrum.

Eodem sensu.

Shesh.Sex.

Numerus, eodem sensu.

Iain.Vinum.

Arez.Terra.

Eodem sensu.

Per quandam metathesin.

Sabbeca.Sambuca.

Instrumentum Musicum. Daniel 3.5.

ComonCuminum.

Semen notum.

Pesa.Gressus.Passus.

Vocabula communia

Linguae

Hebraeae&Belg. German.

Chobel.Kabel. Belg.

Funis navalis.

Bedal.Bedeel. Belg.

Divido.

ThorTortelduyve. Belg.

Turtur.

Ethmol.Etmael. Belg.

Heri.Tempus 24. horarum; Affinia.

Bara.Baren.

Creare.Gignere.

Satha & Sothim.Sot. Belg. Sotten.

Stulti.

Schahat.Schaet.

Corrumpit.

Comon.Comyn.

Semen notum.

B[o]os.Boos.

Malus.

Baal, vel Bel.Beelt

Idolum.

Idololatricus Deus.

Non dubito quin nostrum Beelt, id est, imago vel idolum veniat ab Hebraeo Bel, id est Dominus. Nam idola sunt idololatris domini. Vel forte a Belo Nini patre, cui mortuo Ninus magnam statuam primo omnium erexit, idque omnibus instar Dei adorandam. Tam Belus Dominum significabat. Quid mirum ergo si ab illo Belo Belgicum Beelt?

Babel.Babele.

Confusio.Confuse & indisticte loquor

RakaRecke.

Extendo.

Raeck, Belg.Rachen, Germ.

(ab Hebr. Rakia. 1. caelum) palatum significat; est autem palatum quasi caelum extensum: & alias quoque palatum dicitur Belg. ghehemelte, & Germanice himmel, 1. caelum.

Pasa.Passere.

Praetergredior.

Pesa.Pas.

Passus.

Arets.Aerd. Belg.

Terra.

Hebr.&Belg. German.

Phert.Pfert. Germ.

Mulus.Peert. Belg.

Equus.

Ever, vel Eber.Over. Belg. Vber. Teuton.

Trans.

Ever Saxonibus navis portaria, qua fit transmitto trans aquas. unde & Veer Germanis omnibus ipsa transmisso per aphaeresin τοὺ [e].

Pa[t]hath.Bytte. Belg.

In frusta concidere.Mordeo.

Affinia significat.

Peth.Beet.

Buccella.

Vir.Vuir, vel Vier.

Flamma.Ignis.

Lavy. Levyah.Leeu.

Leo.

Schad. Schadad.Schaden.

Nocere.

Schakar.Scheker.

Scelerate agere.Scelestus.

Shekar.Suicker.

Liquor dulcis; Affine.

Shakel.Schakel.

PendereAnsa catenae:

A pendendo, quod una Ansa ab alia dependeat.

Shevang.Seven.

Septem.

Bale, vetustate corruptum. Belgis idem fere vale est, mutata tenui in mediam. In compositis accedit propius ad Haebr. Bal-horich, male corrupte audiens: Bal-daet, malum factum; Bale Angl. calvus; Affinia.

Rongh.Wrangh, & Wrongk.

Veteribus Saxonibus, ut & hodie Anglis, pro malignari: quod & Angli pronuntiant uti Hebraei Rong, etsi w praescribant.

Hem.Hem.

Illi, suus, Pronomen Plur. tertiae personae.Illi. Dativ. Illum. Accus. Pron. tertiae personae.

Kisse.Kussen.

Sedile.Affinia.Pulvinar.

Maghar.Morgen.

Cras, per metathesin.

Achar.Achter.

Post, postquam.

Baza.Bate.

Lucrum.

Gebvul.Gevel.

Terminus, finis. Frontispicium, vel similiter quaedam extremitas; Affinia.

Phar.Var Saxonibus.

Taurus.

Laquaq.Lecke.

Lingo.

Zid.Zyd.

Latus.

Schakan.Schencke.

Potum do.

Schavah.Schave.

Adaequo.

Makkar.Macker.

Socius, notus, amicus.

Cap. V.

Summa. Specimen vocabulorum communium Latinis & Graecis.

Haec sunt vocabula communia

Linguae

Latinae&Graecae.

Butirum.Boutyron.

Aula.Aule

Argentum.Argyron.

Ager.Agros.

Alius.Allos.

Ago.Ago.

Pro, Congrego.

Augeo.Auxo.

Aratrum.Arotron.

Austerus.Austeros.

Anchora.Ankyra.

Anima.Anemos.

Facit enim anima officium venti & spiritus; Affinia.

Octo.Okto.

Brachium.Brachion.

Cor.Ker.

Canis.Kyn.

Genitiv. Kynos.

Claudo.Kleio.

Clavis.Kleis.

Crapula.Kraipále.

Cera.Keros.

Caelum.Koelen.

Est enim caelum concavum.

Edo.Edo.

Angelus.Aggelos.

Eligo.Eklego.

Aevum.Aion.

Phiala.Phiale.

Latinae&Graecae.

Gencratio.Genea.

Guberno.Kuberno.

Gubernator.Kuberneter.

Cortina.Gortine.

Hilaris.Hilaros.

Hilaritas.Hilarotes.

Clango.Klango.

Clangor.Klange.

Camelus.Kamelos.

Cognosco.Ginosco.

Cista.Kiste.

Genu.Gonu.

Caesar.Kaisar.

Calix.Kulix.

Caco.Kakke.

Mulgeo.Amelgeo.

Mus.Mús.

Modium.Modion.

Mandra.Mandra.

Pro, Stabulo.

Miliare.Milion.

Ovis.Oïs.

Oleum.Elaton.

Bos.Bous.

Patior.Patheo.

Poena.Poine.

Plico.Pleko.

Propino.Propino.

Sterno.Stronnuo

Morosus.Môrôsòs.

Dolus.Dolos.

Do.Didoo; ab Antiquo Doo, Dô.

Deus.Theos.

Dextra.Dexia.

Domus.Doma, Domos.

Tu.Su, vel Tu.

Pes.Pous.

Fero.Phero.

Fuga.Phygë.

Fugio.Phygano. Pheugo.

Fama.Pheme.

Fremo.Bremo.

Ego.Ego.

Est.Esti.

In.En.

Induo.Enduo.

Innuo.Ennuo.

Lateo.Latheo.

Inclino.Klino.

Leo.Leon.

Linum.Linon.

Lectus.Lechos.

Lingo.Leicho.

Mî.Moi.

Maneo.Meno.

Mater.Meter.

Malum.Melon.

Pro, Pomo.

Nunc.Nun.

Nebula.Nephele.

Nox.Nux.

Latinae&Graecae.

Novus.Neos.

Navis.Nius.

Purpura.Porphyra.

Potus.Potisma.

Petra.Petra.

Plenus.Pleros.

Pauso.Pauo.

Pro, Intermitto.

Scaevus.Skaios.

Rosa.Rhodon.

Ruo.Rhuo.

Sto.Stoo Antiquum.

Scamnum.Sicammon.

Scomma.Skomma.

Scapha.Skathe.

Thesaurus.Thesauros.

Tingo.Tengo.

Pro, Immergo.

Pater.Pater.

Vlcus.Helcos.

Spongia.Spongos.

Astrum.Aster.

Sex.Hex.

Spuo.Ptuo.

Spelunca.Spelaion.

Domo.Damao.

Tremo.Tremo.

Volo.Boulomai, Antiq. Boulo.

Pullus.Polos.

Hora.Hora.

Vespera.Hespera.

Sunt porro infinita vocabula composita in singulis artibus, quae non tam sunt Latinis cum Graecis communia, quam Latini ea a Gr[ae]cis, tanquam mera Graeca, mutuantur, usuique accipiunt. Sunt etiam praeter prolata, multa adhuc utrisque communia: quae, quo brevior sim, non appono.

Cap. VI.

Summa. Specimen vocabulorum communium Latinis & Belgis

Haec sunt vocabula communia

Linguae

Latinae&Germano-Belg.

Axis.Asse.

Pars currus.

Ager.Acker.

Armus.Arm.

Pars superior Brachii.Brachium.

Latinae&Germano-Belg.

Octo.Acht.

Anchora.Ancker.

Anxius.Angstich.

Ab.Ab. Ger. Af. B.

Butirum.Boter.

Barba.Baert.

Bestia.Beeste.

Balare.Blaten.

Becario.Beker.

Bojae.Boejen.

Boccola.Bockael.

Talio.Betalinge. Belg. Zalung. Germ.

Crux.Cruys.

Clava.Colve.

Capo.Capoen.

Caules.Colen.

CapsaCasse.

Cellarium.Keller.

Culcita.Culct.

Clarus.Claer.

Carpio.Carper.

Curtus.Cort.

Corona.Crone.

Constare.Costen.

Cavea.Couwe.

Chorda.Coorde.

Cuppa.Cuipe.

Corbis.Corf.

Creta.Crijt.

Camera.Camer.

Tego.Decke.

Tu.Du.

Trama.Drom.

Duro.Dure.

Edo.Ete.

Angelus.Engel.

Discus.Disch.

Rotunda tabula.

Crabatus.Crebbe.

Crustum.Curste.

Colei.Cullen.

Vlna.Eile.

Aevum.Eeuwe.

Angustus.Enge.

Fructus.Fruyt.

Fama.Faem.

Phiala.Fiole.

Festum.Feeste.

Vexare.Fexeren.

Granum.Graen.

Cortina.Gordine.

Vlulo.Huyle.

Ego.Ick.

Erro.Irre. Germ.

In.In.

Iugum.Iuck.

Iocus.Iock.

Catena.Keten.

Genu.Knie.

Caput.Cop.

Caesar.Keiser.

Latinae&Germano-Belg.

Calix.Kelck.

Mamma.Mamme.

Mortarium.Mortier.

Mî.My.

Mater.Moeder.

Mespilum.Mispel.

Murus.Muir.

Metior.Mete.

Medium.Midden.

Mulgeo.Melcke.

Mola.Molen.

Molo.Male.

Mus.Muis.

Murmure.Murmurere.

Modium.Mudde.

Mamma.Memme.

Pro Mater, pueris.

Flamma.Vlamme.

Mantellum.Mantel.

Glacies.Glas.

Vitrum.

Similitudo rei an non fecerit forte similitudinem nominis? Ac inde porro Gallicum verglas, pluviae cadentis congelatio.

Ebur.Evoir.

Facula.Fackel.

Grusum.Gruys.

Lista.Lyste.

Sicula.Sickel.

Sparus.Speer.

Squama.Squame.

Remus.Rieme.

Hodie.Huiden.

Habeo.Habe. Germ. Hebbe. Belg.

Clangor.Clanck

Clango.Clincke.

Camelus.Kemel.

Cista.Kiste.

Cerasum.Kersse.

Caseus.Kaes.

Coquo.Koke.

Coquus.Kock.

Caco.Kacke.

Lampas.Lampe.

Leo.Leeu.

Lelium.Lely.

Littera.Letter.

Linum.Linen.

Lectus.Legerstee.

Laterna.Lanterne.

Monstrum.Monster.

Quae vox etiam pro specimine usurpatur, a Latinorum Monstro.

Magister.Meester.

Macer.Mager.

Miliare.Myle.

Nunc.Nu.

Nepos.Neve.

Latinae&Germano-Belg.

Nux.Neute.

Nasus.Neuse.

Nebula.Nevel.

Instigo. Styge Saxon. Progredior. Instigo Latine Progredi facio, vel, Moneo.

Nitidus.Net.

Nox.Nacht.

Non.Neen.

Novus.Nieu.

Ovis.Oye.

Inter.Onder.

Auris.Oore.

Ordo.Order.

Oleum.Oly.

Bos.Os.

Palma manus.Palm.

Plaga.Plage.

Puteus.Put.

Pauso.Pausere.

Pretium.Prys.

Proportio.Proportie.

Persona.Persone.

Planus.Plat, Plein.

Probo.Proeve.

Probatio.Preuve.

Sto.Stae.

Scrinium.Schrien.

Scomma.Schomp.

Scribo.Schrive.

Sol.Son.

Scelus.Schelmstuck.

Scelestus.Schelm.

Sugo.Suige.

Satur.Sat.

Sal.Salt, Germ. Sout, Belg.

SeptemSeven.

Scutella.I. lanx.Schotel.

Sigillum.Segel.

Sobrius.Sober.

Sponda lecti.Sponde.

Securus.Seker.

Scaevus.Scheef.

Struntus.Stront.

Antiqua vox, Merda.

Poena.Pene, Pyne.

Plico.Ploie.

Pirum.Pere.

Palus.Pael.

Palus, Paludis.Poel.

Penna.Penne.

Pluma.Pluime.

Pondo.Pondt.

Porta.Poorte.

Planto.Plante.

Planta.Plante.

Par.Paer.

Purpura.Purpur.

Rosa.Rose.

Regula.Regel.

Rectus.Recht.

Latinae&Germano-Belg.

Rota.Rat.

Rigare.Regenen.

Rotundus.Ront.

Rumor.Rumoer.

Rapo.Rove.

Sceptrum.Schepter.

Saccarum.Suycker.

Summa.Somme.

Spongia.Sponsy.

Stella.Sterre.

Sex.Ses.

Spuo.Spue.

Simplex.Simpel.

Stabulum.Stal.

Spelunca.Speloncke.

Domo.Temme.

Testa.Teste.

Turris.Toren, Torre.

Dens.Tant.

Turtur.Tortelduyve.

Duo.Twee.

Traho.Trecke.

Tata.Tate.

Pro, Pater, pueris.

Tapetum.Tapiet.

Titulus.Titel.

Pullus.Vole.

Hora.uire.

Vellus.Vlies.

Vello.Velle.

Pellis.Vel.

Vas.Vat, Belg. Vas, Germ.

Piscis.Visch

Vinco.Winne.

Vidua.Weduwe.

Verus.Waer.

Soccus.Sock.

Ilico.Ilich.

SemenSamen, Teut.

Fullo.Voller.

Vlula.uyl.

Vallis.Valeie.

Pater.Vader.

Vallum.Walle.

Fenestra.Venster.

Floccus.Vlocke.

Volo.Wil.

Ventus.Wint.

Vinum.Wyn.

Vasto.Verwoeste.

Vastus.Woest.

Longus.Lang.

Truncus.Tronck.

Cap. VII.

Summa. Specimen vocabulorum communium Belgis & Graecis

PRodeant nunc exempla communitatis linguae Belgicae cum Graeca, quae Fabulae hujus, quam hic exhibeo, est praecipua persona. Sunt itaque ista

Vocabula communia

Linguae

Belgicae&Graecae.

Axe.Axine.

Securis.

Acker.Agros.

Ager.

Acht.Octo.

Octo.

Ancker.Angcura.

Anchora.

Arrest.Areston.

Placitum.

Anghst.Anchos.

Angustia.Suffocatio.

Affini significatione.

Af, Belg. Ab, Germ.Apo.

Ab.

Ane, Saxon.Aneu.

Sine.

Aessem.Aasmos.

Halitus.

Aesseme.Aazo.

Calidum halitum edo.

Heet, vel Heit zijn, Belg.Aithein Graece,

Fervere.

Heete, Hitte.Aithos.

Fervor.

Gait, Geit.Aix.

Capella.

Haeslich. Teut.Aischros.

Turpis.

Neef.Anepsios.

Nepos.

Asse.Axon.

Axis, currus rota.

Hefte, vel Hechte, Belg.Hapte, Graece

Alligo, Affigo.

Valle.Ballo.

Cado.Iacio.

Affinia.

Pile.Belos.

Iaculum.

Bremme.Bremo.

Fremo.

Belgicae&Graecae.

Brade.Brazo.

Torreo.Ferveo.

Affinia.

Boter.Boutyron.

Butirum.

Broot.Brotòn, Brotos.

Panis.Esca, Cibus.

Est autem panis, primarius cibus & esca: Tum Brotime Graec. est panis furfuraceus.

Bravere.Katabrabeuo.

Superbe provoco.

Burch.Burgos.

Arx.

Borden.Phortion.

Onus.

Dier.Ther.

Animal.

Decke.Stego.

Tego.

Dere.Dero, Dairo.

Laedo, noceo. Caedo, verbero. Qui enim caedit, nocet.

Du.Su, Tu.

Tu.

Dy.Toi.

Tibi.

Füs, voet.Pous.

Pes.

Faem.Pheme. Phama, Dor.

Fama.

Fiole.Phiale.

Phiala.

Giete.Cheo.

Fundo.

Grype.Gripeuo.

Capio.Piscor.

Nam qui piscatur, capit.

Gans.Chen, Chan Dor.

Anser.

Clatze.Klazo.

Sonum edo.

Galle.Chole.

Fel.

Camer.Kamera.

Camera.

Deire.Teiro.

Infesto.

Derre.Tharro.

Audeo.

Closse..Klosma.

Coleus ille, quo loco fusi colliguntur inter nendum fila.

Bedeest.Deos.

Timens.Timor.

Deisen. Deisein, & Deisen Dor.

Retro ire.Timere.

Affinia.

Dubbel.Diplous.

Duplex.

Belgicae&Graecae.

Duncken.Dokein, & Doken Dor.

Existimare.

Enige.Enioi.

Aliqui.

Aerde.Era.

Terra.

Iser.Sideros.

Ferrum, per metathesin.

Clage.Klaio.

Ploro, queror.

Comme.Kumbos.

Platello profundior.

Cracht.Cratos.

Vis.

Cuype.Kyphos.

Vasisgenus.

Dochter.Thugater.

Filia.

Deure.Thura.

Ianua.

Ete.Edo.

Edo.

Een.Heis, Hen.

Vnus.

Engel.Angelos.

Angelus.

Erlange. Germ.Lanchano.

Consequor.

Eeuwe.Aion.

Aevum.

Erm.Eremos.

Pauper, inops. Carens necessariis; qui pauper est.

Golve.Kolpos.

Sinus maris, fluctus Sinus.

Heel.Holos.

Totus.

Hysoop.Hyssopus.

Herba Hyssopus.

Hulck.Holkas.

Navis genus.

Hale.Halomi.

Ab Antiquo Haleo, vel Halo, Reporto, Captum eo.

Ick.Ego.

Ego.

In.En.

In.

Kennep.Kannabis.

Canabis.

Kallen.Kalein.

Loqui.Vocare.

Kalle Anglis,Voco.

Klincke.Klango.

Clango.

Klanck.Klange.

Clangor.

Krytte.Kerytto.

Alta voce clamo.

Kemel.Kamelos.

Camelus.

Belgicae&Graecae.

Kiste.Kiste.

Cista.

Kusse.Kuso.

Osculor.

Kussen, Pulvinus podicis, a Kusos Podex.

Koph Germ.Kephale.

Caput.

Klimme.Klimax.

Scando.Scala.

Keiser.Kaisar.

Caesar.

Kelck.Kylix.

Calix.

Kacke.Kakke.

Stercus: Inde

Kacke, Caco.

Knauwe.Chnauo.

Canum more mando.

Lampe.Lampas.

Lampas.

Lossen.Lusein.

Solvere.

Leeu.Leon.

Leo.

Knie.Gony.

Genu.

Mickil, vett. Belg. Miggel, Scot. Magnus, Multus, Megas, Megale.

Linen.Linon.

Linum.

Leger.Lechos.

Lectus: Vnde.

Leggen, Iacere.

Lecke.Leicho.

Lingo.

Met.Meta, Met.

Cum.

My.Moi.

Mihi.

Moeder.Meter.

Mater.

Mane, Brab.Mane, Dor.

Mëne, Zeland.Mëne, Attic.

Luna.

Maent, Fland.Man, Dor.

Mënt, Zeland.Men, Attic.

Mensis.

Midsen.Meson.

Medium.

Melche, Germ. Melcke, Belg.Amelgeo.

Mulgeo.

Muis.Mus.

Mus.

Mudde, Saxon.Modion.

Modius.

Morge.Morge.

Iugerum terrae.

Mile.Milion.

Belgicae&Graecae.

Miliare.

Nu.Nu, Nun.

Nunc.

Nevel.Nephele.

Nebula.

Fruiten.Phrugein.

Frigere.

Kappe.Kopto.

Caedo.

Kere.Koreo, Korô.

Verro.

Bucken.Kuptein.

quasi Puicken, per metathesin. Procumbere.

Kyrche, alias Kercke, Belg. Kuriake, Graec. quasi aedes Domini, ut a Latinis Dominica, Dom Belg. pro eodem.

Lalle, Lelle.Lalo.

Loquor.

Lege syn.Legein.

Cessare ab opere.

Leure.Leros.

Nugae.

Clinge.Lingo.

Stridorem edo.

Moejen.Mogein.

Molestare.

Form, Vorme. Per metathesinMorpha.

Forma.

Nat, substant. & adject. Notis Graec. subst. & adject. Humor, Humidus.

Huys.Oikos, quasi Ois.

Domus.

Sap, Sop.Opos.

Per metathesin.Succus.

Plate, omnibus Belgis latum aliquod frustum Metalli alicujus, & Patina plateel dicitur. Platys Graec. Amplus, latus, significatione agnata. Pladys, Zeland. Plate, Passer, piscis marinus, quia forma lata & repanda est.

Nacht.Nyx, Nux.

Nox.

Nieu.Neos.

Novus.

Nest.Nossos.

Nidus.

Nutten.Anuttein.

Prodesse.

Oye.Oïs

Ovis femella.

Oly.Elaion.

Oleum.

Os.Bous.

Bos.

Puth.Buthos.

Puteus.

Belgicae&Graecae.

Prate.Phrazo.

Loquor.

Pene, Pyne.Poine.

Poena.

Ploie.Pliko.

Plico.

Purpur.Porphyra.

Purpura.

Plage.Plage, Dor.

Plaga.

Perplex.Paraplex. Parp'lex.

Perculsus.

Quelle.Scullo.

Aerumna afficio.

Rat, rad, rasch.Radios.

Citus.Facilis.

Significatione affini.

Regenen.Raino.

Reinen, Zeland.Aspergo.

Pluo.Irroro.

Agnata significatione.

Ronche.Rencho.

Sterto.

Rose.Rodon.

Rosa.

Geraes, ruse.Roizos.

Strepitus.

Reisse, Germ.Resso, Com.

Rite, Belg.Retto, Attic.

Discerpo, rumpo.

Reder.Rhetor.

Orator.

Rede.Retoreuo.

Peroro.

Voer.Bora.

Esca, pabulum.

Teer.Terys.

Imbecillis.

Rete.Rexis.

Rima.

Scheet.Scaton.

Merda.

Stille.Stello.

Compono.Reprimo.

Styve.Stypho.

Solidum & firmum reddo.

Schorre.Scheros.

Littus.

Ghestickt.Stictos.

Punctis notatus.

Stige, Saxon.Steicho.

Incedo.

Stercke.Sterizo.

Fortifico.

Sterckte.Sterigma.

Fortificatio.

Stroye.Stronuao.

Sternendo iacio.Sterno.

Stroiinge.Strosis.

Stratio straminis aut faeni.

Belgicae&Graecae.

Styl.Stylos.

Columna.

Stene.Steno.

Ingemisco.

Stae.Histamai, Stoo Antiq.

Sto.

Staen.Stanai, Dor.

Stare.

SwigeSiago, Sigô.

Taceo.

Stele.Stelechos.

Caudex.

Schomp.Scomma.

Convicium.

Ruim.Rume.

Largus, patens. Platea patens.

Schip.Scaphe.

Navis.

Salt, Sout.Hal.

Sal.

Stam.Stemma.

Origo familiae.

Scheef.Scaios.

Scaevus.

Schepter.Sceptron.

Sceptrum.

Schandael.Scandalon.

Scandalum.

Sponsye.Spongos.

Spongia.

Schneide, Germ.Schizo.

Snyde, Belg.Schizo.

Scindo.

Ster.Aster.

Stella.

Spue.Ptuo.

Spuo.

Speloncke.Spelaion.

Antrum.

Scheiden.Skedan.

Dissipare.

Spade, Belg. Ligo.Spathe,

Graec. Spatula, vel ensis (pro quo Itali Spada) affin[i] significatione: est enim ligo magna velut spatula.

Temme.Domao, Domô.

Domo.

Throon.Thronos.

Thronus.

Thresoor.Thesaurus.

Gaza.

Traen.Thranos, Dor.

Lachrima.

Titte Fris.Titthe.

Mamma.

Tol.Telon.

Vectigal.

Titel.Titlos.

Titulus.

Tapiet.Tapes.

Tapetum.

Belgicae&Graecae.

Treine. Treinere.Thraneuo.

In longum distendo.In scamnum aliquod distendo.

Verre, Vorde.Porro.

Procul.

Volen.Polos.

Pullus.

Vyr.Pyr.

Ignis.

uire.Hora.

Hora.

Veel.Pollos.

Multus.

Vlinth, Saxon.Plinthos.

Silex, Lapis.

Valle.Sphallomai.

Cado.

Vader.Pater.

Pater.

Vroegh.Proï, Prô. Attic.

Mane.

Vreese.Phrisso.

Timeo, Horreo.

Plette.Pletto.

Verplette.

Munitum confringo.

Vlechte.Pleko.

Plecto, Flecto.

Wil.Boulomai.

Volo.

Zee, Mare forte a Graec. Zeo, 1. Bullio, quia mare perpetuo quasi bulliat: vel a Zee Belg. forte Zeo, Graec.

Zie, Ziede.Zeo.

Bullio.

Sac.Saccos.

Saccus, in omnibus fere linguis.

Cap. VIII.

Summa. Belgas multum loqui ex celeberrimis quibusque linguis, praesertim ex Graeca: aut illos potius locutos multum Belgici. Alia quadam ostenduntur, ob quae propinquior affinitas inter linguam Graecam & Belgicam existit: Quatenus Belgica lingua hic sumatur.

VIden', mi Lector; quis persuaderi se passus fuisset, nisi re ipsa esset edoctum, tam multa nos habere communia cum tam variis linguis? cum Hebracis, & simul cum Phoenicibus, Chaldaeis, Syris, Arabibus, Poenis, & qui-bus non Asiae Africaeque nationibus? Cum Latinis vero plurima, ac proinde etiam cum plurimis nunc & olim Latinissantibus populis? Cum Graecis vero cum primis tam largam nobis communem esse vocum dictionumque supellectilem? Nec tamen quis putet me hic Catalogum fecisse absolutum omnium verborum, quae nobis cum aliis linguis sunt communia. Minime id factum. Plura per singulas linguas, praesertim Graecam, omissa sunt, quam collecta. Commonstrare tantum viam volui, ad numerum perficiendum, eamque aliquatenus praeire, ad hanc jucundam observationem. Tantum quae sponte occurrerunt, non quae quaesita sunt, recensui. Si vis ipse te oblectare his floribus & amoenis fructibus decerpendis, transi Lexica, imprimis Graeca, ab Alpha usque ad Omega, promitto plenos calathos rerum bellarum. Etymologicon Kiliani non parum hic usui erit. TheodoriLib. de ratione linguae communis. Bibliandri est judicium, quod si bene animis advertatur, ex mille vocabulis Germanicis primogeniis, plus quam octingenta esse communia cum Graecis Latinisque. Profecto, ausim ego istud profari: si leges illae variandarum vocum supra Cap. III. a nobis propositae observentur, compertum iri, dimidium fere dictionum Belgicarum & Graecarum (praeter Latinas) magnam inter sese habere propinquitatem. Atque hic quidem opus esse duco, ut saxum quoddam e via submoveam, quod fortasse cespitationi sit multorum de hac re judicio. Audax, inconcinnum, longe petitum, ac ridiculum videbitur ita communitatem vocum asserere, ut ab οἴκος (domus) Belgicum Huis deducator; atque ad similem modum alia. At certum est, elisione κ ex οἴκος, & praefixo h spiritu aspero, pro leni, fieri Huis, aut vice versa. Similis est ratio de amnos Graeco, pro agno Lat. & lam Belgico: ut in Latino pro m, Graeci sit g: in Belgico sit apocope, nos, ex fine Graeci, & adjiciatur l ad initium. Sic certum est aster Grec. stella Latinum, & ster Belg, esse ejus-dem originis, per aphaeresin & prosthetin a, & metaplasmum r & l. Quis debitare velit, Wood Angl. & Hout Belg. pro ligno, esse ejusdem derivationis? ut & aerde Belg. & jorde Suedicum, pro terra? Quin imo Chalab Heb. & lac Lat. milch, item Germ. melck Belg. per metathesin, apocopem, metaplasmum tenuium, cum aspiratis, & b in m, (quae quidem duae literae, quia utraque labijs profertur compressis, sunt saepe commutabiles, praesertim in Graecorum praeteritis activis passivisque) certo fiunt ab eadem origine. Sic goine vetus Germ. & homo Latinum, pro eodem, ejusdem crede originis. Omnino neque in ullo horum, neque in οἴκος & huis absurdior est affinitas, quam supra Cap. III. ostendimus esse in haser & facere, in eau & aqua, in brebis & probaton, quae tamen tam cer[t]o sunt ejusdem originis, quam homo & homme. Et hanc quicunque variationem non admittit, is se suavissimo fructu contemplationis jucundissimae, quae de linguarum affinitate institui potest, privabit. Quam itaque saepe nos Belgae loquimur id, quod Hebraei, Latini, aliique supra commemorati populi? Imprimis quam loquimur crebro Graece? nos illi Belgae, quorum lingua, prae ceteris, esse mera insuavitas videtur, ac praesertim non plus sapere suavissimae linguae Graecae quam betae insipidae mellis? Imo Graece nos loquimur saepissime, si quid in eo laudis: Mechanici nostri, nostri rustici, nostrae foeminae, pueruli nostri (quis Gallus aut Italus crederet?) multoties loquuntur Graece. Aut, si forte hoc certius, Belgica saepe locuti sunt Homerus, Pindarus, Demosthenes; aurea illa ora, & linguae delicatae elegantium loquutorum usurparunt multum rudis scilicet, inconditi & horridi Belgici: pars non exigua fuit Belgicum nostrum (ut ne quid indignentur) in lingua eorum venustatis. Nec hoc tantum necessitudinis linguae Belgicae intercedit cum Graeca, quod tam infinita vocabula habeat, communia; sed juxta legem iliam verae amicitiae (Amicorum omnia communia) quam plurima alia cum illa communia habet. Gnari utriusque norunt in phrasi & syntaxi multa habere cum ea communia. Palma tribuitur Graecae prae aliis fere, quod tam sit felix in apta & significante duarum vocum in unam compositione: testor utriusque callentes, an non nostra hanc palmam ferme Graecae praeripiat? Tum una eademque fere utrisque est terminatio omnium infinitivorum activorum, quae Graecis in ein sit, Belgis in en; ac Graecis quidem Doribus Belgisque omnino eadem in en. Denique characteres literarum Gr[ae]carum & Belgicarum multum prorsus a se mutuo participant, illarum, inquam, quae eundem sonum formant.

α β γ δ ε ζ ι κ λ μ ν ξ ο π ρ σ τ τ υ φ.

Quam haec plus agnationis dant linguae nostrae cum Graeca, quam ea est, quam Henricus Stephanus gloriatur inesse recentiori suae Gallicae, id est corruptae illi ex Latino? Vbi haec tam multa, tam similia habet & figura & sono & significatione vocabula? Nihil habet simile in terminatione infinitivorum ut nostra, multo minus, quam ea in figura literarum. Itaque ex linguis quidem omnibus Graeca & Belgica sunto maxime Germanae sorores. At vero laus & decus non postremum est, propinquitate & affinitate contingere nobiles illustresque prosapias: sed an id in laude ponendum sit linguae Belgicae, quod adeo affinis sit Graecae, an huic quod illi, nondum forte judicata lis est: Sit laus potius mutua, uti gemmae aurique mutua est condecoratio. Cum autem Belgicae nostrae linguae hanc communitatem cum Graeca adscribo, adscriptam eam simul illis idiomatis volo, quae cum Belgica procedunt ab una lingua communi, velut genitrice, id est ab antiqua Cimbrica, sive Celtica, sive Gothica, uti postea probaturus sum, omnes hasce esse ejusdem generis, sive illa Germa-nica sit, sive Helvetiva, sive Sicambrica, sive similis aliqua Cimbricae dialectus: Communicant istae omnes tam multa, ut ostensum est, cum Graecis. Belgicam praecipue nomino, tum quia me civem hunc honorem debere puto carae patriae, tum quia in plurimis istius communitatis ipsa vocum Graeca formatio magis accedit ad dialectum Belgicam, quam ad ullam aliam.

Cap. IX.

Summa. Catalogus vocabulorum communium linguae Gallicae & Graecae.

MVltum habet quoque commune lingua Graeca cum Francica, sive hodierna Gallica, qualia aliquot vocabula, quae observata a me fuerunt, hic etiam recensebo. Id quod forte non magis alienum erit huic loco, quam gratum per sese. Sunt tamen vocabula illa, Gallis cum Graecis communia, ejus indolis, ut nihil prorsus Latinum redoleant (ut longe maxima pars illius linguae facit) sed quae ei sunt peculiaria: sive ex antiqua Celtica ea obtineat, sive aliunde sibi assciverit. Sunt autem isthaec ea

Vocabula communia

Linguae

Francicae&Graecae.

Hacke.Axine.

Securis.

Braver.Katabrabeuein.

Superbe provocare.

Brebis.Probaton.

Ovis.

Bas.Bassai.

Humilis.Valles.

Bourbier.Borboros.

Coenum.

Brasse.Brasso.

Bullio cervisiam.Bullio.

Cale.Chalao.

Vela dimitto.

Coing.Gonia.

Angulus.

Fran.&Graec.

Coupe.Copto.

Scindo.

Colle.Collao.

Agglutino.

Arresté.Areston.

Placitum.

Car.Gar.

Enim.

Graver.Graphein.

Aere incidere.

En.En.

In.

Cuisse.Cusos.

Femur, Podex.

Inde Cussin Pulvinar femoris.

Mocque.Mocao, Mocô.

Irrideo.

Page.Pais.

Puer aulicus.Puer.

Tue.Thúo.

Occido.Macto.

Traine.Thraneuo.

Distendo.

Addo his vocem Cache, quam Franci communem habent cum Hebraeo Cascha: significat autem in utraque lingua obtegere sive operire.

Cap. X.

Summa. Catalogus dictionum Procopensibus vel Tauricis & Belgis communium.

QVidni hic in scenam quoque producam illa vocabula, quae communia sunt Belgis cum Procopensibus sive Vlanis, qui hodie inhabitant Chersonesum Tauricam, vulgo Gazariam dictam? Quanquam illorum talis est character, ut magis veteri Cimbricae linguae, vel hodie dialecto Germanicae aut Saxonicae respondeat; Commemorabo istaLegat. Turc. Epist. 4. ex relatu Augerii Busbequii, qui Legatus Caesareus dum erat Constantinopoli ea ad mensam suam ex duobus Vlanis, quos ibidem apud Turcam, gentis suae nomine negotiantes, adhibuerat, accepisse se testatur. Cupidus scilicet ipse, Flander cum esset, sciendii, an vera essent, quae saepe de illa gente audierat: quod nempe, ut ipse ait, sermone, moribus, ore denique ipso originem Germanicam reserret. Omnibus porro dictionibus dicit eos praeposuisse articulos tko aut the: ad nostrum morem, qui etiam articulos de & het praeponimus nostris vocibus. Sunt autem ista, quae ex hominum illorum relatu se dicit observasse,

Vocabula communia

Linguae

Procop.&Germano-Belg.

Brot.Broot.

Panis.

Plut.Bloet.

Sanguis.

Oegene.Ogen.

Oculi.

Hus.Huis.

Domus.

Wingart.Wijngaert.

Vitis.

Regen.Regen.

Pluvia.

Bruder.Broeder.

Frater.

Schuuester.Suster.

Soror.

Brunna.Brunne.

Fons.

Wintch.Wint.

Ventus.

Silvir.Silver.

Argentum.

Kor.Coren.

Triticum.

Schlipen.Slapen.

Dormire.

Kommen.Commen.

Venire.

Fisch.Visch.

Piscis.

Lachen.Lachen.

Ridere.

Criten.Criten.

Flere.

Geen.Gaen.

Ire.

Sune.Sun.

Sol.

Tag.Dach.

Dies.

Stul.Stoel.

Sedes.

Bart.Baert.

Barba.

Procop.&Germano-Belg.

Handa.Handt.

Manus.

Boga.Booch.

Arcus.

Miera.Mier.

Formica.

Rinck, Ringo.Rinck.

Annulus.

Alt.Alt, Out.

Senex.

Waghen.Currus.

Currus.

Apel.Appel.

Pomum.

Goltz.Goltz, Gout.

Aurum.

Schieten.Schieten.

Iaculari.

Salt.Salt, Sout.

Sal.

Singen.Singen.

Canere.

Hoef.Hooft.

Caput.

Thurn.Deur.

Ianua.

Stern.Sterre.

Stella.

Breen.Braen.

Assare.

Mine.Mane.

Luna.

Porro adhunc modum dicit eos numerasse.

Ita, Vnus, Belg. Een: Tua, Duo, Belg. Twee: Tria, Tria, Drie: Fyder, Quatuor, Vier: Fynf, Quinque, Vyve: Seis, Sex, Ses: Sevene, Septem, Seven: Athe, Octo, Achte: Nyne, Novem, Negen: Thynne, Decem, Thiene: Thinita, Vndicem, Elf: Thinetua, Duodecim. Viginti dicebant Stega: Triginta Threithyren: Quadraginta Furdeithein. &c.

Refert Busbequius alia quaedam vocabula, quae cum lingua nostra non satis congruunt: Inter quae aliqua observavi, tamen quae sunt aut Saxonica, aut Anglica: vel potius ea quoque quae Anglica sunt Saxonica, utpote ex Saxonica, in Anglicam translata. Ielt Sanitas, Helth Angl. Baar Puer, Barne Angl. Ieltsch Sanus, quasi si Heltisch dicas Angl. Lista Parvum, Litse Frisiis. Ich Ego, Ick Germ. Schkop Calix, Cop Saxon. Cuppe Angl. Ano Gallina, est fere Belg. Henne, vel Haen, Wichtgata Al-bum, utcunque simile est Belgico Wit. Tzo varthata Tu fecisti, est non absimile Saxonico Du verdadest, & abjecto Ver (quae particula nostris verbis saepe etiam additur, ut Moorde, Vermoorde; Woest, Verwoest; Doe, Verdoe;) Dadet vel dedet, contracte deêt. Ich malthata Ego dico, quasi Ich melte, id est Germanice, Ego refero, Ick melde Belg. Cui an dissimile est Chaldeum Malal Dixit, & Malathi vel Malthi Dico, Malaltha vel Malotha Dicis, & Myltha Sermo, Verbum? Kilemschkop Ebibe calicem, etiam puto commode ita posse confirmari ad istud Saxonicum sive Germanicum, Idel dem cop, id est Evacua calicem, contracte Ilem kop. Knaven Malus, puto vetus Saxonicum, unde Angli adhuc hominem malum & nebulonem vocant Knave. Gadeltha Pulchrum, nescio an divinare ausim hanc vocem esse Germanicae aut Cimbricae originis a Gaden, quod est Placere, gadelet quasi gadelijck: certe vox hinc contracte deducta galijck Hollandis est Conveniens, egregium.

Cap. XI.

Summa. Catalogus vocum Belgis & Persis communium.

PRodeant vocabula quoque Persica, & scenam hujus capitis in Actu hoc agant. Collegit Raphelingius ex Pentateucho Persico, litteris Hebraicis exarato, Lexicon Persicum. Id quidem videre mihi nondum contigit: sed collegit eas dictiones, quas apponam, inde celeberrimus Philippus Marnixius Sant-Aldegondius in Enchiridio suo Adversariorum, quod percurrendum mihi aliquando concessit filii ipsius vidua nobilissima Veronica. Ex eo exscripsi haec

Vocabula communia

Linguae

Belgo-Germ.&Persicae.

Vader.Phader.

Pater.

Moeder.Mader.

Mater.

Dochter.Dochtar.

Filia.

Fryster.Fristar.

Holl. & Fris.

Puella.

Iock.Iock.

Iugum.

Droch.Droch.

Dolus, Mendacium.

Myn.Men.

Meus.

Bandt.Bandt.

Vinculum.

Kael.Kael.

Calvus.

God.God.

Deus.

Deur.Daer.

Ianua.

Over.Avar.

Vltra, Supra.

Sterre.Sthar.

Stella.

Hy.Hy.

Pron. Ipse.

Vast.Vast, Bast.

Clausum.

Muis.Mus.

Mus.

Suppeditat Lipsius praeter ista haec sequentiaCent. 3. Epist. 44.:

Pers.Belg.

Aval.Aenval.

Initium.

Achterratz.Achterraet.

Cautio.

Berudar.Broeder.

Frater.

Batsa, a latratu quod Belgis est Batsen, vel Bassen. Basser, Catulus: veterib. Saxonibus

Bitse, & Anglis adhuc hodie Bitche, pro Cane femella.

Begrist.Begryst.

Flevit.

Bevast.Clausit.Bevast.

Bevastand.Bevastand.

Clauserunt.

Nazdic.Naestich.

Propinquus.

Pers.Belg.

Cah.Palea.Caf.

Casti.Casse, Ciste. Clivens.

Cista.

Gebar.Gebaer.

Rumor.

Dandan.Tandt.

Dens.

Grift.Begrypt.

Tenet.

Garm.Gram.

Iratus.

Garph.Graf.

Profundum.

Madah.Maechd.

Femilla.

Mah.Maen.

Luna.

Na.Nee.

Non.

Nam.Naem.

Nomen.

Nambar.Naembaer.

Nominandus.

Nau.Nieuw.

Novus.

Neber.Neve.

Nepos.

Nuh.Nu.

Nunc.

Dubitat Lipsius an Madar, Cäl, Casti, Iock, non potius sint Latino, quam Germanico propinqua. quod miror: Nam utique affiniora, figura vocum tota, Germanicis. Sic non video cur ista vocabula, quae etiam pro Persicis subjungit, nempe Chus, Lab, Mast, Mucz, Parah, Tu, Biva, magis propinqua sint Latinis Sus, Labium, Mustum, Mus, Pars, Tu, Vidua, quam Germanicis, Such, praesertim si invertas Persicum Chus, Lip, Most, Muis, Paert vel Part, Du, Wewe. Batsa pro Catulo, est idem fere cum veteri Saxonico Bitsa, & hodierno Anglico Bitche, pro Cane femella. Cui forte affine hodiernum Belgicum Bats. Hollandis praesertim in frequenti usu, pro molesio & contumelioso: Molestus enim & contumeliosus latratus. Cui nescio an ausim dicere propinquum etiam Hebraeum Baz, Sprevit. Certe Latrare, Molestum esse, & Sper[n]ere cognata sunt.

Cap. XII.

Summa. Catalogus dictionum communium Belgis, Italis, Gallis, Hispanisque.

HAbet denique lingua nostra Germanica multa communia cum hodierna Italica, Gallica, Hispanica: quorum quibusdam obiter a me notatis recensendis tribuetur hoc caput. Ea vero putari verba volo, quae non sunt derivata è Latino, sed alîus naturae.

Vocabula communia

Linguarum Belgo-Germanicae, Italicae, Gallicae, & Hispanicae.

Axe B. Hache G. Securis.

Brief B. Breve It. Epistola.

Burse B. Bourse G. Crumena.

Bec B. Bec G. Becco It. Rostrum avis.

Bol B. Boule G. Globus.

Blanck B. Blanc G. Bianco It. Candidus.

Boef B. Bouffon G. Buffone It. Nebulo, Scurra.

Boort B. Bord G. Extremitas alicujus rei.

Betrappe B. Atrappe G. Repente supervenio.

Cop. B. Coupe G. Coppa It. Scyphus.

Dansen B. Danser G. Dansar It. Tripudiare.

Hantdwale B. Tuaille a main G. Mantile.

Enten B. Enter G. Inserere.

Feile B. Faille G. Erro.

Grys B. Gris G. Canus.

Gere vel Begere B. Chero It. & Hisp. Cupio.

Gaer B. Guari It. Valde.

Halen B. Haler G. Attrahere est, Belgis ubique, at Gallis tantum in rebus navalibus.

Halt Germ. est Subsiste in omnibus. Halte est Gallis vox militaris, & proprie ipsis significat ut a progrediendo subsistat exercitus.

Lyn B. Lien G. Vinculum.

Late B. Laisse G. Sino.

Mande B. Manne G. Sportula.

Moort, Moorden B. Meurtre, Meurtrir G. Caedes, Occidere.

Marck, Marcken B. Marcqua, Remarquar It. Marque, Remarquer G. Nota, Notare.

Plancke B. Planche G. Asser.

Prise B. Prise G. Laudo.

Pisse B. Pisse G. Mingo.

Stoff B. Estoffe G. Materia.

S[l]ave B. Schiavo It. Esclave G. Mancipium.

Snel B. Snello It. Agilis.

Stringe, Strenge B. Strenga It. Ligamen.

Herei B. Herus, vel Dominus.

Here Hispanis in usu antiquitus: ut Here da Cesare, id est Dominicum Caesaris. Numerant juxta id sua tempora, ut nos jam a Nativitate Christi.

Helmet B Elmetto It. Galea.

Harnis, quasi hardnis a duritie, B. Harnois G. Lorica ferrea.

Haeste B. Haste G. Festino.

Hutte B. Hute G. Casa.

Cussen B. Cussin G. Pulvinar.

Laeyken B. Layette G. Cistula, Arcula.

Mostart B. Moustarde G. Synapi.

Muiten, Muitineerde B. Mutiner, Mutin G. Seditionem movere, Seditiosus.

Mantel B. Mantello It. Manteau G. Pallium.

Net B. Netto It. Net G. Purus, Mundus.

Plaetse B. Piazza It. Place G. Locus.

Plat B. & G. Planus

Spare B. Espargue G. Parco.

Strael B. Strale It. Radius, vel Sagitta.

Rat, Ras B. Celer, Celeriter. Rade, Radement G.

Rat B. & G. Glis.

Ryck B. Ricco It. Riche G. Dives.

Rolle B. & G. Volvo.

Roven B. Rober G. Rubar It. Furari.

Sot B. & G. Stultus.

Schuimen, Schuim B. Escumer, Escume G. Spumare, Spuma.

Schermen B. Schermir It. Gladiari.

Schuwe B. Schivo It. Vito.

Sael B. Sale G. Sala It. Atrium.

Sael B. Sella It. Selle G. Ephippium.

Taste B. & G. Contrecto.

Vranck B. Franc G. Liber.

Want B. Guanto It. Gan G. Chirotheca.

Rocken B. Rocca It. Roc G. Fusus.

Reicken B. Recar It. Porrigere.

Rente B. & G. Reditus annuus bonorum.

Spyt B. Despit G. Indignatio.

Scherm B. Schermo It. Protectorium.

Schertze G. Scherzar It. Iocor.

Stocco It. Stock B. Baculus.

Stal B. Stalla It. Stabulum.

Stove B. Estuve G. Fomentarium, Hypocaustum.

Tucke B. Tocco It. Touche G. Contingo.

Wyse B. Guise G. Guisa It. Modus agendi

Ita velim Lectorem habere; non omnia similia vocabula me ex unaquaque lingua proferre, sed tantum quaedam, in specimen. Infinita ubique adhuc restant, quae, ut haec a nobis, ab unoquoque possunt notari.

Cap. XIII.

Summa. Disquisitio de causis communitatis inter linguas. Alicujus forte communitatis posse causam esse casum: at non omnis: quando id, & quando non.

MIrum non dubito fuerit, hanc philologiam de linguarum convenientia, & tam multiplice, per diversissimas gentes, dictionum similitudine nunquam ante aut observantibus aut cogitantibus, cum eam ostensam jam sibi exhibitamque videant, intelligere: non aliter, quam si aliquid novae rei vel ex India, vel ex Persia allatum primo omnium conspicentur. Et forte amoena grataque non est speculatio ista minus, quam si avem animalque insuetum ali-quod detur videri. At non minus quoque mirum gratumque arbitror futurum est, si de causis hujus similitudinis conjecturae aliquid & disquisitionis faciamus. Iuvabit forsitan amplius quam si aut loquens nobis donetur luscinia, aut cantans psittacus. Itaque hoc jam agamus. An ergo casus in causa esse dici possit; ut forte fortuna accidat, quod rem eandem vel similem, eodem vel simili nominet Hebraeus, & Germanus, Graecus, & Belga vocabulo? Meo quidem sensu longe hoc absit: Non enim animum queo inducere, ut reer, uti casu contingit, nec ulla nobis cognita causa, quod simul ningat eodem momento in Cambaja & in Italia, & simul eadem hora in Baptismo accipiat infans aliquis nomen Philippi Antverpiae, & alius Romae, alius Venetiis; similiter accidat mero casu, quod tanta sit similitudo, & forma & significatu, prorsus similium, inter diversas nationes, dictionum. Nolim quidem diffiteri, quin aliqua vocabula apud gentes diversas, non aliter, quantum sciri potest, casu similia habeantur. Vti quod antiquis Aegyptiis priscisque Cimbris aut Gothis vox eadem a Marsil. Ficinus Arg. in Cratyl Plat. Kilianus Etymolog. voce Deudisch, & Ludolf. Potterus Ety. Prop[r]iorum nom. voce Deud. Theut fuerit Deus; id ego nulla certa profectum judico causa, sed mero contigisse casu. Chinensibus aliquibus Koppalah significat caput: cui vox Graeca Kephale, ejusdem significationis, est persimilis: sed mero id attribuerim casui. Iidem Chinenses iisdem particulis asserendi cum Belgis (ia, id est ita) & negandi cum Suevis (na, id est non) utuntur: id quod ex Chinensi quodam, ut & praecedens accepi: at non aliter quam casu. Quis credat? Mexicani, non adeo orbe nostro toto diversi, quam alterius orbis cujusdam novi incolae, Sacerdotum suorum & rei divinae ministrorum Antistites vocant Papas, eadem dictione, qua Europaei nuncupant Pontificem Maximum. Quod (inquit Iosephus Acosta, rerum Indiae OccidentalisHist. Ind. Occid. lib. 5. cap. 14. historicus accuratus, ex quo istud refero) admiror maxime est istud, quod diabolus usque ad ipsa nomina usurpare & arrogare sibi vi-detur velle Religionem Christi: nam principes Sacerdotum, ac si nos diceremus Pontifices maximos, nominabant Mexicani lingua sua prisca Papas, uti etiamnum hodie ex historiis, chronicisque illorum liquet. Id quod tam casui adscribendum forte est, quam quod eadem hora lepores duae, haec in Liguria, illa in Brabantia abortiant. Ita quidem habendum est, cum vox una aut altera diversis populis est similis, cum nihil omnino praeterea in tota lingua utrimque affine est, cum commercium nullum, aut conventum inter utrumque populum fuisse, quo alterutri alterorum verba in suam linguam recipere potuerint credi possit, certo tum constat, fortuitam esse illam quantulamcunque similitudinem. Caeterum quando in diversa lingua similes reperiuntur voces variae, cujus affinitas indolesque eadem reperitur in quibusdam aliis; imprimis vero cum mutuae frequentationis & copia & usus fuerit, nae ibi similitudinem non fortuito, sed ex assignata aliqua & certa dixerim ortam causa.

Cap. XIV.

Summa. Ex tribus causis communitatis linguarum prima, est originatio seu derivatio vocum ex lingua aliqua prima in reliquas.

CAusam vero video cogitari posse triplicem, cur similia, aut eadem vocabula in diversis gentibus ad eandem significationem usurpentur. Earum prima est; quod, cum certum sit unam fuisse in mundo linguam primogeniam, a qua omnes linguae aliae sunt derivatae (si non ut nativa prosapia, saltem ut succedens quaedam posteritas) in proclivi s[a]t, hic illic in sequentibus remanere aliquid simile aut ide[m], quod tractum sit a prima. Quid enim in eo insoliti? an non progenitores progenitis ex sese imprimunt aliquid internae suae vel externae formae? An non ab iis nepotes aliquid retinent vel de animi affectionibus, vel de moribus, vel de corporis forma? Successores nunquid de antecessorum institutis rebusque aliis multa retinent? An non in abaco vel lectica, quae ex ligno aliquo dedolantur, multum remanet hic illic ligni, etsi pigmentis colorum, auri inunctione, gemmisque diversis tota variegentur? Sic absonum adeo non est, in linguis posteris, velut reliquias aliquas, progenitrices, aut primaevae superstites remanere. Non etiam absonum magis, si linguae duae aut tres posteriores inter sese similia quaedam vocabula obtineant, quorum nulla tamen existunt vestigia in illa, quae aut prior esse putatur, aut revera quoque est. Nam & prior lingua vocabula sua propria primaque potest amisisse, & alia recepisse in locum primorum, quae tamen linguae posterioribus communicata, ab iis asserventur. Simili fere modo, quo videmus contingere in quibusdam saepe familiis, ut stirps masculina, quae est gentis quasi basis primaria, abjiciat aliquid aut formae, aut moris progenitorum, sumatque quid plane diversum, idemque remaneat in prosapia faeminina, quae tamen est velut derivatio quaedam secundaria. Etsi tam accurata similitudine, ex naturae abstrusis penetralibus desumta probatu istud non est opus, clarum satis est per ipsam experientiam. Retinent multa vocabula Angli & Scoti inter sese communia, quae linguae Germanicae sive Saxonicae, cujus illae linguae sunt quaedam progenies, jam prorsus sunt exoleta, & in nullo usu, etsi fuerint ei propria atque usurpata antiquitus. Exemplum sit verbum Telle, quod Anglis Scotisque est Dico. Habuere olim eandem vocem eadem significatione Saxones & Belgae, unde adhuc remanet nomen Tale, id est Sermo utrisque: sed verbum ipsum Telle pro Dico, neutris jam est in ullo usu. Miratus sum aliquando cur Angli Euangelium vocarent Gospel: Didici autem ex relatu illarum vocum, quas Lipsius inCent 3. Epist. 44. epistola ad H. Schottium collegit, ex antiquo Psalterio Saxoni-co, interlineari Latino exposito. Inter alias ponit Spella Latine expositum Fabulatio, Explicatio nuda, diserta: unde & nobis remanet Spellen, id est clare jndicare, aut exponere: item reperiri ibi ait Bispella pro Parabola, quod eodem significatu adhuc in usu est hic illic apud Belgas. Certo igitur hinc Anglis remanet Gospel, quasi Gods-spelle, id est Dei parabola: multis enim Christi parabolis Euangelia plena sunt. Sic dictio Cloaake, id est Pallium, Anglis Scotisque eo significatu in usu est, Saxonibus Germanisque, a quibus illi id dictionis receperunt, antiquitus idem fuit, sed jam omnino dissuevit, & in illius locum recepta est vox Mantel. Sic Lipsius observavit, in derivatis linguis apparere quaedam antiqua primogeniae: quasi rediviva. Sicut Gallis Petit, ab antiquo Latino Petilum: Vessie, a Visium: Compaignons, a Combinones: Charoigne a Charonium: Cioppo Ital. ab antiquo Latino Cioppus, id est Claudus. Huc redeat sermo, haut nihil dici, si dicatur, ob derivationem propagationemque fieri, quod linguae vel cum primogeniis suis, vel cum iis, quae una cuna ipsis ex primogenia una sunt ortae, multum simile inter sese habeant.

Cap. XV.

Summa. Secundam quandam causum cujusdam communitatis linguarum posse esse conceptum in animis illorum, qui in unaquaque lingua vocabulorum authores fuere. Qua tum occasione inquiritur, an voces habeant a natura realem aliquam congruentiam cum rebus, quas denotant; deinde an vocabulis insit similis operandi aliqua vis, quae inest rebus, quas significant: probaturque neutrum fieri.

VErum enimvero etsi derivatio propagatioque linguarum causa sit, quod quaedam in iis sint similia, non tamen omnis similitudinis dici causa debet: sed & cujusdam similitudines aliam jam loco secundo causam indicabimus. An forte a scopo aberraturus sit, si quis dicat eundem artificem authoremque linguas omnes fabricare, id est vocabula earum, dictionesque omnes aut fabricare aut condere: atque ideo alienum non esse, si multâ similitudine inter sese conveniant? Quo loco nec abs re, nec injucundum fuerit, paulo in theoriam harum quaestionum penetrare: Primo; quis sit dicendus linguarum author? secundo; qua ratione, quidque spectans eas condiderit, quisquis ille author earum sit? Authorem itaque linguarum effectoremque non irrationale aliquid, sed mentem rationalem esse oportere quis dubitaverit? Sunt enim linguae dictionesque signa atque indicia rerum: quas vocibus certis designare opus est intellectus, memoriae & mentis, quarum sola est ratio. Nam quod quidam asserunt avibus quoque suos esse sermones & garritus articulatos aliquid significantes, qui etiam ab avibus invicem intelligantur, merae eae nugae, affaniae, apinae sunt. Solius aut Dei, aut Angeli, aut animi humani est, res dictionibus notatas percipere; itaque solorum quoque eorum est dictiones, ut rerum notas, facere. Atque ita omnino habendum est, Deum esse ex parte authorem vocabulorum, primario per se, suomet instinctu in homine: tum ex parte etium ipsum hominem facultate ordinaria & naturali suae rationis. Primas hic Plato tribuit in Cratylo, Deo, adeo ut vix secundas homini: Mentem ejus de hac re sic proponit Marsilius Ficinus: Paulo post (inquit) considera: primum,Ficin. arg. in Cratyl. Plat. qui res nominavit, cognovisse prius eas, quam nominaret: Item priscam opinionem, qua asseritur divinam quandam virtutem ab initio hominem instruxisse, rerumque nomina docuisse. Quod iis quae in Protagora & Politico dicuntur, est consentaneum. Fieri enim non potest ut humanum genus vel ab initio mundi, vel post ingentes illuviones, aliter quam divinitus sit instructum. Adeo ut quod in Historia sacra legitur Adamus rebus omnibusGenes. 2. imposuisse sua nomina, id Plato dixerit factum instinctu divinae virtutis. Certe componi formarique aliquando linguas in hominum mente & lingua caelitus Moses docet: quando in aedificatione molis Babylonicae uno momento varias linguas fuisse testatur exortas. Vnde hoc, nisi a Deo? Attamen homo quoque in hoc fabricationis vocabulorum opere, non tam peculiari Dei influxu, quam ordinaria sui intellectus facultate, qua semel a Deo est praeditus, aliquid agit. Nec abnuit id Plato, qui etiam ipsorum narrat Deorum nomina non casu, sedFicin. ibid. partim humana ratione, partim inspiratione divina inventa fuisse. Tangitque ibi opinionem de nominum origine triplicem: vel quod a Diis quondam accepta fuerunt; vel quod a barbaris &c. Iam, quid de altero dicemus, quam rationem servant vel Deus vel homo, quando nomina rebus attribuunt? An semper hoc respiciunt, ut nomina naturali quadam vi sua congruant naturae rerum, easque significatu suo & forma effigient? an vero nullo respectu naturae rerum habito, quo arbitratu tantum vocabula, ut notas rerum, statuunt? Disputat apud Platonem Cratylus contra Hermogenem, Cratyloque consentit Socrates; nomina non arbitrio facta esse, sed naturali ratione composita vim habere. Rationes istius sic ex Platone colligit Ficinus: Quod nomina sint quaedam imagines rerum, per quas res ipsaeArg. in Cratyl. Plat. agnoscantur: quodque verum nomen nihil aliud est, quam rei ipsius vis quaedam mente primum concepta, voce deinde expressa, literis demum significata. Vnde sequi vult, nomina vi sua nàturam rerum continere. Deinde argumentatione ista utitur:Ibid. Quod si naturaliter sese habent essentiae, naturales quoque sunt actiones atque passiones. Itaque si dividere vel comburere rem quampiam studeamus, non tam pro arbitrio nostro, quam pro natura rei id faciemus, ut eo modo & instrumento, quo dividi possit aptius, dividamus, similiterque comburamus. At dicere & nominare actio quaedam esse videtur, ideoque propriam debet habere naturam, ut non ita, sicut placet nobis, sed ut rei modus exigit, nominemus. Est enim nomen instrumentum quoddam, quo rem nominatam ab aliis discernimus atque dividimus. Insuper: Similiter in imagine;Ibid. eatenus enim imago est, quatenus repraesentat: potest autem magis minusve referre: idem ferme nominibus accidit. Nam quaedam rerum ipsarum sunt imagines. Praeterea cum nominis finis sit, rem ipsam referre, praestat ipsum similitudine quadam rei, quam hominum conventione referre. Denique idem probat hoc argumento, quod nomina vera idem operentur, quod res ipsae; quare similitudinem naturae cum rebus nominatis habere ea oporteat. Idem, inquam, efficaciter operari, si a gnaro & sciente, recto modo applicentur: causamque esse cur nomina usurpantes ad aliquid efficiendum frustrentur, quod recte applicandi ignari sint. Quod cum fit, etiam efficacissimae sane herbae nihil efficiunt.Tum assentientem citat sententiae huic Originem, doctorem Christianum, Ficinus: Origines (inquit)Orig. contra Celsum lib. 1. & 5. quoque cum divinorum nominum orationumque mirificam virtutem considerasset in libris contra Celsum, inquit, in quibusdam sacris nominibus mirandam latere virtutem, ideoque non esse haec ipsa ex Hebraea lingua in aliam transferenda, sed in suis ipsis characteribus conservanda. Sapientes quoque Hebraeos virtute nominum miranda opera fecisse. A Phoebo quoque & Pythagora idem fuisse observatum tradi, ferrique divinis quibusdam duntaxat verbis tam animi, quam corporis morbos mirifice curavisse. Inque rei majorem probationem affert exemplum nominis tetragrammaton Iehovae, cujus usu multa ait posse mirabilia fieri. Ipsumque Iesum Christum sic omnia sua miracula fecisse, judicare Iudaeos. Vnde, inquit Ficinus, fateri coguntur Iudaei Iesum, quem illi Nazarenum vocant, fuisse divinum. Quippe quum eum nominis huius tetagrammaton intelligentia vera & pronuntatione perfecta fecisse miracula fateantur.Contra Celsum lib. 5. Origines autem etiam Abrahami, Isaaci, & Iacobi nomina in exemplum profert: Iam vero, inquit, & in ipsis hominibus istius-modi aliquid invenitur. Non enim eum, qui vel ab ipso natali die sit Graecum nomen sortitus, si vel in Aegyptiam, vel in Romanam, vel aliam quamvis nuncupationem nomen id transtulerimus, cogere ut aliquid patiatur, velut alios ipse, quoscunque malo afficeret, quemadmodum si suo & nativo nomine diceretur. Quin neque is quidem, cui sit a principio Romanum inditum nomen, si in Graecam id linguam traduxeris, fecerit, quod facere carmen de se pollicebitur, si eius & pristinum complexum sit nomen. Quod si de humanis nominibus cum ista tradantur, vera esse sat constet, quid erit de nuncupationibus hisce existimandum, quae multifariam Deo attribuuntur? Age itaque (ita ut dixerim) quispiam in Graecam vocem Abraham nomen id transferat, exprimatque ex Isaac quippiam appellatione, ex Iacobque item aliquid praetendat hac voce, ita ut vel invocando vel adjurando Deum Abraham nominet, sive Isaac Deum, sive Iacob Deum appellet: facturus est proculdubio, ob istorum sive naturam, sive virtutem, quod animo destinarat, & ita, ut devicti daemones cuivis ista pronuncianti procumbant & pareant. At si Deum tonantis patris, & irrisionis, & deceptionum Deum nuncupaverit, haut secus nil prorsus invocatus hic Deus peregerit, ac aliud quippiam, quod nihil penitus viribus valeat, &c. Nomina itaque vim quandam habere similem virtuti & naturae ipsius rei, sic isti arbitrantur, si nempe non mutentur, sed conservata in sua prima forma adhibeantur. Cujus tum causam reddere conatur Ficinus: Forte enim, ait, quemadmodum in corpore certa ratione composito vita permanet, quo aliter composito, vel permutato non permanet: sic vitalem quandam putant divinis nominibus, certo divinitus modo compositis, inesse virtutem. Verbis autem ad caelestem quandam similitudinem temperatis divinae quaedam dotes distribuuntur, & id quidem providen[t]e Deo, ut quoties res ipsa postulat rite possemus divinum auxilium implorare. Atque eousque quidem progreditur Ficinus, ut modum velit ostendere, quo haec vis ipsarum rerum in nomina sua influat: Nemo vero, inquit, mirabitur tantam in veris nominibus vim latere, si modo consideraverimus ipsam rei vim naturalem, quando vere cognoscimus, pervenire ab objectis ad sensus, ab his ad imaginationem, ab hac quodammodo & ad mentem. Deinde a mente concipi quidem primum, deinde per vocem exprimi quasi partum. Atque in hac ipsa voce suis quibusdam articulis constituta vim ipsam rei sub significationis forma, quasi vitam latere: vitam, inquam, ab ipsa mente per semina rerum conceptam primo, deinde per voces editam, postremo per scripta servatam. Visum fuit istis explicandis aliquanto diutius immorari, quo intelligi possit, dum in hunc sermonem de nominum vocabulorumque natura incidimus, qua nitantur ratione Cabalistae, & quidam Platonici, tum inutilis philosophiae illius, quae circa nomina est, Curiosiores omnes, unde putent non minus in verbis, quam in herbis & gemmis magnam esse potestatem. Duo autem in hac opinione sunt reprehendenda. Primum quod omnia nomina ad rei naturam sint accommodata; alterum, quod, etsi natura sua utcumque rei naturam exprimant, ut eo facultas iis insit aliqua rerum, quarum sunt nomina, ad efficiendum aliquid aliud, quam rem quandam denotare, seu adversus morbos id fuerit, vel ad aliam omnino hominum ullam fortunam. Eorum primum non fert verae sapientiae gravitas. Nam si bene se consulat, & diligenter circumspiciat, apparebit, fore ita in omnibus linguis eadem vocabula, nam res apud omnes nationes sunt uniusmodi. Illud autem de miraculosa operatione dictionum, non permittit Christiana pietas: nam superstitioni, quam veritati est propius. Est hoc a paraphrenesi quadam stolida, etsi graves authores habeat,

Ducite ab urbe domum mea carmina, ducite Daphnin.

Carmina vel caelo possunt deducere Lunam.

Carminibus Circe socios mutavit Vlyssis.

Frigidus in pratis cantando rumpitur anguis.

Anilissimae illae larvae, Amphion condens carminibus Thebas: Orpheus ducens feras & sylvas. Tum illud puerili apud Aëtium, Marcellum, Plinium, & alios, verbis ineptis, ridiculis ac nusquam gentium quicquam significantibus hominum pecudumque obstinatas velle sanare aegritudines. Vbi & Cato ille, qui totum gravitatis Romanae implevit pondus, nimis est levis, ac instar anus dum idem asserit in suo de Re Rustica. Vbi per haec & similia verba nugacia atque ἄσημα vult excantari febres & luxata membra: Motas vata daries, dardaries, astataries dissunapiter. Minime minime, o hominum imprudens vanitas, ad id verba sunt: eorum finis unicus, animum prodere, non corpus afficere. Aut animum quoque afficere, non incantatoria aliqua ipsorum vocabulorum efficacia, sed quatenus res continent, animum afficere validas, illasque intellectu recipit audiens; seu ad dolorem, seu ad gaudium. At Psalmus asserit illud pene Virgilij, cantando rumpitur anguis:Psal. 58. 5. 6. dum testatur, serpentem obturare aures adversus voces incantatoris. Verum est: at id fit non vi vocum, sed dum malitia sua Diabolus, sub specie vocum, praestigias offundit, & ipsis incantatoribus, & ijs qui fidem illorum praestigijs suam accommodant. Sic Deus per hunc carnificem vanitatem hanc, primo mandato contrariam, permittit puniri. Omnes vero illos circumforaneos agyrtas, qui sic mundo istis naenijs illudunt impie, multo sane meliore iure ego e Republica Christiana exegero, quam Plato poëtas e sua. Quod ipse quoque Plato animadvertit, qui Cratylum ita opinantem facit:Arg. in Cratyl. Plat. fallacissima quadam ire, ut Ficinus id refert, ad scientiam via, quisquis per nominum proprietates, rerum proprietates aucupatur; quandoquidem author nominum non talia nomina, quales ipsa res sunt instituit, sed quales ipse putavit, qui decipi potuit. Adde quod eadem nomina alij aliter possunt interpretari, & ad opposita significanda pari probabilitate traducere. Est igitur fallacissimum, per nomen res judicare. Certius autem fuerit, si sic judicaverimus; Aliquando quidem authorem primum nominum, naturam quasi eorum, pro scientia sua rebus aptare: Non hoc volo tantum, per etymologiam a significatu alterius dictionis nomen aliquod condere rei alicui, cui quiddam inest ejus, quod dictio primitiva significat: nam neque talis vox naturalis dici potest, verum arbitraria etiam, quia vox primitiva ipsa non alia, quam arbitraria est. Sed ita existimo, aliquando quoque expressisse primum vocabuli authorem naturali vocis formatione aliquid per vocem ipsam, quod est in re, ut Ah, Bombus pro crepitu ventoso, Sibilus pro stridore serpentino. In quo non est dubium, quin protoplastes Adamus, ob integrum adhuc mentis vigorem, longe praestiterit, cum rebus omnibus sua nomina tribueret: Similiter, inquam, aliquando & alij. Quanquam minus in eo perspicaces sint posteri Adami, ob obscuratam ingenij lucem, quam erat Adamus antequam propter peccatum obscuratio illa contigerat. Vnde evenit, ut, quia in diversis linguarum dictionumque authoribus, idem est motus, eadem operatio animi, atque igitur, idem uti concipiunt, sic etiam nitantur eodem modo, & signi eadem forma id proferre. Vnde mirum non est, si ex eodem rerum conceptu, & eodem concepta edendi nisu, similia saepe vocabula condantur. Vti vicissim mirum quoque non est, quia in animo hominis varius est conceptus, sic varia quoque & diversa esse conceptorum signa. Nam ut Sol potentia sua vegetativa, in diversis regionibus, multas & similes & dissimiles producit herbas: sic animus hominum in diversis populis multa diversa & multa similia edit rerum nomina. Et, quid ni, uti humanus animus operandi quaedam instrumenta jam eâdem formâ, jam diversa manibus conficit apud Indos & apud Gallos, utpote aratrum ad arandum, securim ad secandum: sic etiam lingua idem sua efficiat modo ejusdem, modo diversae formae organa significandi, quae sunt vocabula. Quorum tamen major dissimilitudo est, quam similitudo inter linguas originales, non derivatas, quia certius est, arbitrio & conventione hominum poni vocabula, quam ratione naturali. Etenim quia nomina tantum sunt notae rei, ideo perinde est quo positu literarum aut sono efferantur, dummodo sciatur nomine sic composito inter te & me rem talem designari. Atque haec arbitratus hominum infinita varietas causa est tam multifariae diversitatis nominum. Quam sane firmiorem, solidioremque esse oportebit fateri sententiam, si, sepositis astragalis nucibusque, serio velimus de fine & ratione componendi vocabula agere. In quo tum sanius fuit judicium Aristotelis, quam Platonicorum. Asserit enimLib. de Interp. cap. 2. nomina non tam a natura esse, quam secundum placitum, κατὰ συνθήκην οὐ φύσει. ὁτι φύσει τῶν ὀνομάτων ὀυδὲν ἔστιν, ἀλλ' ὅταν γενήται σύμβολον. Quod fassus quoque est apud Platonum Cratylus. De quo Ficinus ad huncArg. in Cratyl. Plat. modum: Et quoniam operosa res est literas, syllabas, nomina rebus singulis prorsus accommodare, imo etiam fieri nequit in numeris; idcirco miscenda est consuetudo naturae, ut quatenus fieri potest, natura rerum authoritatem habeat nominum. Vbi vero vel nullo modo, vel difficiliter per naturae proprietatem id fieri potest, fiat per consuetudinem, conventionemque humanam, sive solam, sive naturae conjunctam. De utroque autem, tum quod nec naturalia sint vocabula, tum quod vis nulla operandi illis insit consulatur Clemens Timplerus, quiMetaphys. lib. 3. cap. 12. 13. utrumque paulo diligentius examinavit. Haec jam conclusio sit istius theorematis: Etsi saepissime diversae linguae author diversa statuat vocabula, tamen quia idem humanus animus conceptum suum edere nititur, edere nonnunquam quoque simili modo. Nonnumquam dico, sed non crebro. Namque ea est animi nostri luminis obtusio in hac humani generis depravatione, ut quamvis credibile sit primum hominem in naturae integritate, & plus quam solari mentis claritudine, unde intime introspicere potuerit singularum rerum naturam, apta valde & propria uniuscujusque rei naturae fecerit nomina, plurimorum tamen ratio nobis in hac intellectus caligine minime constet: nedum ut saepe rebus naturaliter congruentia aptet. Sane in omnibus linguis, quae sunt post naturae nostrae corruptionem ortae, vix millesima res nomen, naturam suam indicans, gerit. Atque hanc igitur esse aliquo modo secundam causam, quare aliqua sint similia vocabula in diversis linguis: sed haec causa ut rara est, ita rara quoque ex ea oriuntur similia vocabula.

Cap. XVI.

Summa. Tertium praecipuam & certissimam hujus communitatis causam esse mutuum populorum commercium & frequentationem. Qua tum occasione haec laus Belgis propria esse ostenditur, quod exactius et plenius quam ulli alij populi varias addiscant loquanturque linguas.

AT vero est alia tertia causa, per quam linguae diversae communitatem inter se habeant, nempe mutuus populorum usus, cohabitatio, conver-satio, frequentatio, & consuetudo. Eaque causa est longe certissima, & similitudinis frequentioris. Quis neget, per convictum & frequentationem, gentes adipisci multa inter se vocabula communia, cum notum sit integras linguas tum quosque vernaculam, tum etiam peregrinas alios ab alijs discere, & communes sibi facere, mero commercio & conversatione? Sic Gallus totam Gallicam non modo, sed etiam totam discet Italicam. Sic Belga non popularem modo, sed Alemanicam, Anglicam, Gallicam, Italicam, Hispanicam, Lusitanicam, Indicam, aliasque complures unus idemque discet totas, absolute. Qua quidem dexteritate gens nostra antecellit reliquas fere omnes nationes. Nulla aeque natio tot linguas peregrinas tam exacte expresserit, quam Belgae; aeque ipsa vocabula, non modo & genuinas phrases, sed quod difficilius est, ipsam nativam uniuscujusque linguae pronunciationem, ad sonos, variam modulationem, vocisque affectus omnes usque. Vnam aut alteram forsan linguam peregrinam discat bene ingeniosior peregrinus aliquis, sed ut plures discat exacte, rara illa erit avis: semper aliquid aut phrasis, aut accentus, reliquaque pronunciatio trahet a vernaculo. Belga, Germanissans imprimis, ut Brabantinus, Hollandus, Zelandus, nam non aequa est dexteritas, in isto, Belgarum Gallissantium (qui Wallones dicuntur:) Belga, inquam, talis usque ad mulierculas, opifices, & socias navales, tam perfecte loquetur linguas omnium illarum nationum, cum quibus justo aliquo tempore consuetudinem coluit, ac si ipse nationis ejusdem esset. Et quidem quam plurimos inter nostrates reperies, qui non minus quam Q. Ennius gloriari solet, se tria cordaA Gell. Noct. Attic. lib. 37 cap. 17. habere, quod loqui Graece, Osce, & Latine sciret, jure idem faciant, totidem scilicet linguas peregrinas callentes. Aulus Gellius quoque hanc laudem dat Mithridati,Ibid. Ponti atque Bithyniae Regi, quod quinque & viginti (Valerius Maximus & alij, viginti duas) gentium, quas sub ditione habuit, linguas percalluit, earumque omnium gentium viris haud unquam per interpretem locutus sit: sed ut quemque ab ea appellari usus fuit, proinde lingua & oratione ipsius non minus scite quam si gentilis ejus esset, locutus est. Et Amalasuintam Ostrogothorum Reginam, Theodorici Ostrogothorum Regis filiam, ab eo Historia celebrat, quodBapt. Campofulgos. exemp. lib. 8. c. 7. non modo Graece & Latine eruditissima fuerit, sed & distincte omnibus linguis locuta sit earum nationum barbararum, quae in Occidente Imperium unquam vexassent. At inter Belgas meos multos invenies, qui non pauciores linguas germane teneant. Quare tam gloriari possunt habere se corda plurima, quam Ennius potuit, quod habuit tria: & habeantur ij sane locupletes animorum & multum cordipotentes. Dixerim fere Belgam meum spongiam linguarum; ut ista perfecte humores omnes, sic ille linguas recipit. Hanc non potui facere, quin felicitatis, in linguis alienis addiscendis, laudem, hoc loco, tanquam non improprio, Belgis meis admetirer: & ut citra invidiam, rei ipsius facit probatissima veritas. Rei vero istius admirabilis unica causa est, usus conversatioque. Si in re ulla, quod vulgo dicitur, consuetudo est tyrannis, est in hac imperiosa potestate imponendi in alienos alienas linguas, etiam hostiles in hostes, quasi contrarium in suum contrarium. Certe Occidentis, Orientisque linguas nullo negotio miscet, & alteros alterorum sermone uti facit. Referunt, qui ex Iavanicis & Moluccicis partibus veniunt, in locis illis indigenas Orientales multum assumere a lingua Belgica, ex Belgarum frequentatione. Scholas ibi esse, ubi Belgice a pueris discitur: eosque & domi & per plateas euntes recitare Orationem Dominicam, & alias Christianas preces, pronunciatu genuine Belgico. Quemadmodum itaque consuetudo & commercium communes facit alijs linguas totas, sic manifestissima experientia testatum est, per res easdem communia fieri multa vocabula. Sive consuetudo illa per scriptorum lectionem, sive per mutuum sermonem fiat. Plus tamen communitatis nascitur ex sermone, quam ex lectione. Consuetudo ususque igitur & praecipua & maxime certa est, pleraeque communitatis, quae in linguis est, causa . Libens vidi, quod Lipsium habeam de hisce fere affinitatis in diversis linguis, causis mihi assentientem: compendio sic eas complectitur: Fatendum sane est, & ego observo, ut ratio communisCent. 3. epist. 44. hominum, sic & verba alibi esse; sive traductione & gentium mixtione, sive casu potius, (hoc ego, improbo, & ajo casu quidem haut nunquam, sed raro) an genio administrante.

Cap. XVII.

Summa. Illa vocabula, quae ostensa sunt Latinis, Graecis, Hebraeisque esse communia, maxima ex parte esse facta communia, non tam ab ulla alia causa, quam a populorum illorum mutuo commercio.

COnsequens nunc est illud perpendere, cui potissimum ex supra disputatis causis adscribenda sit illa communitas vocabulorum, quam ante cata-logice ostendimus esse inter illas linguas, quas tum posuimus. Revera itaque sicut in omnibus, sic in illis quoque ad communitatem praecipuum fecit usus & commercium. Si casu in diversis linguis eadem & sono & significatu sunt aliqua vocabula, id ratio monet esse rarissimum. Derivatio etiam & transitio unius linguae ex alia aliquando in causa communitati sit: praesertim ubi apparet linguae utriusque esse simile ingenium, similem characterem, similem indolem. Etsi, ut supra probavimus, dirivata transmutataque aliqua lingua vocabula quaedam suae primitivae potuit retinuisse, quae primativa plane amiserit. Talia etiam derivata sunt, sed nescitur ex qua lingua. Et forte ubique multa talia sunt, etsi ignotum sit, quaenam. Et profecto tam fit in linguis magna mutatio, ut eadem lingua uno saeculo plurima vocabula & antiquet, & recipiat; adeo ut, quae initio saeculi in usu sola fuerint, ad finem saeculi ejusdem ab ijs, qui tum sunt non intelligantur; a longitudine temporis adeo a prima origine (ut Platonem sentire dicit Ficinus)Arg. in Cratyl. permutata, ut primae nominum positiones minime discernantur. Commonstrari quoque haut difficulter posset, antiqua esse multa vocabula Celtica, quae hodierni Galli, qui totum fere antiquae linguae Celticae genus commutarunt cum idiomate generis Latini, adhuc usurpant, & prorsus ignota obsoletaque sunt Germanis Belgisque, quorum linguae genus totum est priscum illud Celticum. Sic itaque derivatio & dictionum quaedam haereditas aliquando ejus, quae supra ostensa est, in linguis similitudinis esse potest causa. Vti denique vis, operatio, impetus, conatusque concepta similia similiter efferendi nonnunquam hic aliquid forsan egerit. Verum tamen usui & conversationi mutuae: quae inter illas gentes, quae in linguis aliquid simile habent, intercessit, praecipue est ad signandum, quodcunque id similitudinis est. Et quod Hebraeae Graecaeque linguae dictionum similitudinem, quam primo loco posuimus, attinet: non est dubium, quin voces sanedrim & aphirejon mutuata sit lingua Hebraea a Graecis vocibus synedrion & phoreion: uti tum verisimile est, ex conversatione mutua traxisse Graecos ab Hebraeis, quae ibi recensuimus utrisque similia vocabula. Idem & de Latinis est statuendum, ex conversatione quaedam vocabula communia ab ipsis Hebraeos usui accepisse, & plura illos ab Hebraeis. Sic, velut credibile est eorum vocabulorum, quae Hebraeis Germanisque sunt cognata, plurima hos ab illis per usum mutuum accepisse, certo statuendum est, Rabbinos has voces Sothim a Belgis Sotten, id est Stulti, & Boos a Belgico-Germanico Boos, id est Malus, in linguam Hebraeam induxisse. Certe Marnixius Aldegondius, Munsterus, & alij ita existimant. Idem reputandum de communitate linguae Graecae & Gallicae: idem de Belgicae cum Francis seu Gallis & Italis, a consuetudine ut plurimum admixtum est, quicquid in alique linguarum illarum est alterius, quicquid commune, ex mutua frequentatione, commorationeque est.

Cap. XVIII.

Summa. Historijs & authoritate bonorum aliquot authorum, tum alijs rationibus probatur mutuam consuetudinem fuisse inter Celtas, & Graecos, Persas, Tauricos, aliosque Asiaticos: unde illa vocabulorum communio existit.

ILlud jam consideremus ante omnia (cujus quidem causa tota haec de communione linguarum suscepta est contemplatio) utrum tam multae istae dictiones, quas habet communes Belgica cum Latina, Graeca, Procopensi sive Taurica & Persica, a consuetudine quoque sint & commercij frequentatione. Omnino equidem sunt. Nam & nimis multae sunt, & nimis characteris indolisque manifesto ejusdem, quam ut, ab incertis causis illis, casu, derivatione & operatione conceptuque simili animi exortae, contigerint. Et de Latinorum quidem & Germanorum, Belgarumque conversatione, frequentissimo commercio, quin & commoratione illud in confesso est, quod tam antiquissimis quam recentioribus temporibus, Celtae, Germanique apud Latinos, & hi apud illos multum sint diuque versati. Nimis hoc in Historia Romana est vulgatum. Audi Ovidium:

Maesia vocis habet, quid barbara lingua Latinae,

Graecaque cum Getico mixta loquela sono.

Commixtionem fuisse Goticae linguae & Latinae, & unam cum Gotica Mysicam docet. Quî, quam per cohabitationem? Vt taceam tam copiosam lectionem & usum Scriptorum Latinorum, qui multis iam saeculis Belgis fuerunt, quaeque pars non exigua istius commercij est. De Graecis major est dubitatio. Quî, inquis, frequentatio aliqua consuetudoque fuerit inter Belgas, sodes, & Graecos? Magna fuit. Quid? an Graeci, relicta patria, Belgium & Germaniam habitatum venerunt, aut huc ad nos colonias deduxerunt? ut inde aliquid communitatis in sermone enatum sit? Qui hoc assuerit, non forte omnino extra veri viam egressus fuerit. Ex Historijs notissimum est Phocenses Massiliam, quae Galliae est, deduxisse colonias suas. Rhoda item Gallica est Rhodiorum in Gallia colonia, a qua D. Hieronymus vult flumen Rhodanum appellatum. Graecorum monumenta, per Germaniam, tam ad Rhenum, quam alibi, Graecis nominibus inscripta, suo tempore fuisse reperta, author est Tacitus. Vti Solinus, Graecos venisse ad Scotos, & in intimo recessu saltus Calidonij aram Graecis literis inscripsisse. Quid? quid sibi vult illud Ovidij, qui cum in Tomo apud Getas ageret, ait:

Hic quoque sunt urbes Graiae (quis credere posset?)Trist. lib. 3

Inter inhumanae nomina barbariae.

Huc quoque Mileto missi venêre coloni,

Inque Getis Graias constituêre domos.

Anne commixtionem Graecorum cum Goticae & Cimbricae linguae populis fuisse asserit? Milesij quoque Graecorum antiquissimi sese Getis in urbe Tomitana addixerunt; Vnde it[e]m Ovidius:

- & tamen intusTrist. lib. 5.

Mixta facit Grajis barbara turba metum.

Item:

Turba Tomitanae quae sit regionis, & inter

Quos habitem mores, discere cura tibi est?

Mixta sit haec quamvis inter Graecosque Getasque,

A male pacatis plus trahit ora Getis.

Quidni ut habitationis, sic sermonis sit facta aliqua communitas Phocensium & priscorum illorum Celtarum? At lingua illa prisca Celtica eadem fuit cum Germanica & Belgica. At non habitaverint sane Graeci unquam inter nostros, nostri profecto maiores progenitoresque ad Graecos pervenerunt, & intima Graeciae viscera penetrantes, penes ipsos resederunt. Macedoniam domuerunt, a Delphis Graeciae totius adytis non abstinuerunt, ipsum Phoebi sacrarium petierunt.Iustinus Epitomae Trogi lib. 24. Brennus dux cum magna armata Celtarum multitudine Ma-cedoniam invasit, Belgius dux alter eodem tempore reliquam Graeciam: cum videlicet Ptolemaeus rex regnaret in Macedonia. Deinde quoque, dum Antigonus regnabat in Macedonia, alia armata Celtarum manus se fudit in Macedoniam. Denique neque reges Orientis (ut Iustini verba recitem) sine mercenario Gallorum exercituIbid. lib. 25 ulla bella gesserunt, neque pulsi regno ad alios, quam ad Gallos, id est Celtas, confugerint. Tantus terror Gallici nominis, sive armorum invicta felicitas erat, ut aliter neque majestatem suam tutam, neque amissam recuperare se posse, sine Gallica virtute, arbitrarentur. Itaque in auxilium a Bithyniae rege invocati, regnum cum eo, partâ victoriâ, diviserunt, eamque regionem Gallo-Graeciam cognominaverunt. Galli hi populj sunt vocati communiore nomine: sed inter eos Belgas fuisse quoque, & forte ut primarios, argumento est nomen praecipui ducis Belgij. Ac non modo sponte sua in Graeciam iverunt, sed & invitati a magnis regibus. Nec numerus fuit exiguus, sed ut asserit Iustinus, Gallilib. 24. abundanti multitudine, cum eos non caperent terrae, quae genuerant tricenta millia hominum ad sedes novas quaerendas, velut peregrinatum miserunt. Ex ijs portionem magnam in Graeciam ait profectos. Et secunda vice XV millia peditum & III millia equitum eodem perrupisse, author est. Postremo testatur idem quod tempestate ea (qua scilicetlib. 25. Antigonus potiebatur rerum per Macedoniam) Gallorum tantae fecunditatis juventus fuit, ut Asiam omnem velut examine aliquo implerent. Vnde occasio non defuit frequentandi vitae sermonisque commercij. Non absimile quid refert Strabo: Paphlagonibus itaque ad AustrumDe situ orbis lib.12. sunt Galatae: quorum gentes tres sunt: duae Trogani & Tolistobogi a ducibus nominatae: tertia e gente, quae in Celtica est, Tectosages. Hanc regionem post multos errores & multas excur-siones, in loca Attalicis regibus & Bithynicis subdita Galatae occuparunt, donec eam, quae nunc Galatia est & Gallo-Graecia dicitur, ab illis non invitis acceperunt. Dux transitus in Asiam videtur fuisse Leonorius. Sic itaque Celtae magno numero in Asia omni & Graecia, quasi possessionem obtinuerunt. Certe integram Gallo-Graeciam, non invitis indigenis, propriam sibi provinciam fecerunt. An itaque mirum, si hic illic Graeciam, modico saltem numero, occupantes, & integra provincia, magnusque Galatarum populus Graeciae ita vicini, ut pars ejus fuerint, degentes frequentissimum cum Graecis commercium habuerint? an mirum item, quod ex tali commercio linguarum quaedam provenerit communitas? Huic ego antiquae & diuturnae conversationi, cohabitationique Graecorum ac Celti-Belgarum, huic, inquam, causam communitatis utrorumque assigno. Opinioni illorum neutiquam possum subscribere, qui eam attribuunt commixtioni nostri exercitus cum Graeco, in Bello Sacro, sub Argonautarum nostrorum Duce Godefrido Bilioneo. Fuit quidem illius exercitus collectus, uti ex omne genus Christianis populis, sic praecipue ex Belgis, cujus dux erat ipse: sed quod ab illa permixtione cum Graecis non potuit oriri linguae utriusque isthaec communio, duae mihi sunt causae: Primo enim exigui temporis fuit illa consuetudo, inconstans & vaga: vix enim quinquennij fuit justa aliqua ista commixtio. Anno enim Christi millesimo nonagesimo sexto suscepta fuit a Bilioneo ista expeditio: mortuus ille est sub annum millesimum centesimum, cum jam anno non amplius uno recuperatorum Hierosolymorum rex fuisset. Quo mortuo, imminuta mox est, & fere desijt illa aliqua magna Graecorum nostrorumque militum conjunctio. At Galato-Belgarum & Graecorum per multa saecula vicinitas, cohabitatio, commerciumque continuata fuerunt. Deinde certum est, illa nostrae linguae cum Graecis communia vocabula fuisse in illa Expeditione, & diu ante utrisque in usu. Exemplo id quorundam probabo. Aneu & Ane, Thure & Duere, Roizos & Ruise, Lechos & Leger pro Lecto, Megale & Micgel, Nux & Nacht, Era & Eerde, Hyper & Over; ostendi ante in catalogo communitatis, quod Graeca sint pariter & Belgica. Quod autem Graecis longe ante Bilionei tempora in usu fuerint, quis negaverit? Quod Belgis aut Celticis populis; libri nostri multo vetustiores probant. Probat antiquum illud Psalterium Germano-Belgicum, cujus mentionem infra facimus cap. XXVII. in quo omnia haec modo relata vocabula reperiuntur: uti videre est ex illo catalogo, quem Lipsius ex eo exscripsit in suisCenturia ad Belg. 3. epist. 3. Epistolis. At Psalterium illud scriptum fuit tempore Caroli Magni, anno Christi circiter octigentesimo, id est trecentis annis ante Bilioneum. Forte pauca tum vocabula etiam communicata sint, sed ut tum facta primum fuerit multiplex illa communio, omnia abnuunt. Non minus probabiliter causa hujus linguae commixtionis referri posset ad illam Graecorum Gothorumque commixtionem, quae per diuturna bella facta fuit in Mysia, Thracia, circa ipsam Constantinopolim, tempore Imperatorum Theodosij 11, & Valentiniani. Et tanto quidem probabilius, quanto mutua frequentatio duravit diutius. Est porro locus insignitus Pausaniae scriptoris Graeci, non parum huc faciens, quem non possum non translatum in Latinum hic adscribere; ille ita insit: Primam quidem extra fines suos expeditionem Celtae fecerunt subIn Phocicis. duce Cambaula; procedentes vero usque ad Thraciam progredi ulterius non sunt ausi, diffidentes nimirum sibi, quia pauci erant, nec belligerando Graecis juxta numerum pares. Vbi vero visum ipsis fuit secundo arma in regionem alienam inferre. profecti sunt illi, qui una cum Cambaula militatum erant egressi, tum gustu insatiabilitatis correpti, tum in praedae lucrique amorum deducti: & multus quidem erat pedes, nec vero pauci congregabantur in copias equestres. Duces igitur in partes tres exercitum diviserunt. Atque ornamentum fuit, ut in aliam alius exiret terram. Ac in Thraces quidem & gentem Triballorum debebat exercitum ducere Cerethrius: euntibus vero in Pannoniam Brennus & Acichorius, & duces erant. Belgius Macedoniam Illyricumque est fortitus, & praelio adversus Ptolemaeum constitit, obtinentem tum Macedoniae regnum. Erat vero hic Ptolemaeus ille, qui dolo interemit Seleucum filium Antiochi, ac nihilominus ad eum confugiens supplex; habebatque cognomen Ceraunius, ob nimiam audaciam. Atque ipse quidem Ptolemaeus in praelio mortuus est, ac Macedonum facta est non parva clades. Et ne tum quidem in Graeciam promovere sunt ausi Celtae, secundusque iste exercitus ita domum reversus fuit. Quando quidem Brennus tum in publicis conventibus, quam apud quemque Galatarum tributariorum seorsim sedulus erat instigator ad bellum inferendum in Graeciam, multa disserens de praesenti Graecorum imbecillitate, & quod divitiae quidem grandes essent in publico, & in templis plurima ornamenta, argenti aurique signati quam plurimum. Sic Galatis in Graeciam transire persuasit. Socios vero imperij tum alios tributariorum elegit, tum praesertim Acichorium. Qui autem collectus erat exercitus, erat peditum centum quinquaginta duum millium, equitum vero viginti millium cum quadringentis. Tot, inquam, equites erant, qui semper in opere parati erant; numerus autem verus sexaginta unum millia & ducenti. Etenim duo famuli erant cum unoquoque equite, & ipsi periti equestris militiae, & equos pariter habentes, &c. Refert paulo post Pausanias quomodo etiam Atheniensibus Galatae bellum intulerint, ac ducem eorum Cydiam interfecerint. Tum quid apud Thermopylas egerint; & quam inclementer Aetoliam vexarint: Ac reliqua, quibus innuit quam per totam Graeciam Celtae penetrarunt. Anne haec & plura similia innuunt potius ad antiqua illa tempora causam communitatis linguae Graecae Belgicaeque assignandam, quam ad Bilionei tempora? De Tauricis, Procopensibusque non mirum quoque, quod cum Celtica & Belgica nostra lingua tam multa habeant communia: quippe qui ita arcta consuetudine & habitatione usi fuere, ut in unum eundemque populum coaluerint; & hodierni Procopenses reliqua aliqua sint soboles vetustorum Bithynorum, Ponticorum, Phrygum, & Celtarum Belgarumque in eandem gentem junctorum. Sic conjectu est facile, commercium quoque & conversationem inter Persas & Celtas fuisse; cum (ut modo ex Iustino relatum est) omnem Asiam Celtae velut examine aliquo impleverint; Regesque Orientis sine Gallorum exercitu bella multa gesserint. Cur non itaque cum Persis conversatio Celtis quoque fuerit? Cur non milites strenui audientes, apud illum populum, qui ea tempestate arma tractabat prae caeteris, vel advocati, vel sponte sua se contulerint? Imo quicquid ejus est, ego infallibili hoc utar argumento, quo asseram, paulo familiarus Persas usos Celtis, quia tam multa tam exacte habeant communia in sua, cum ijs lingua. Casu non accidit, ut dum illi Tygrin biberunt, hi Rhenum, Scaldim aut Albim, ita multa ipsis in ore eadem sint subnata vocabula. Inter necessaria est, quod ea vel Celtae a Persis, vel Persae a Celtis possideant.

Cap. XIX.

Summa. Esse verisimile plus vocum Graecos, Tauricos, Persasque mutuasse a Celti-Belgis, quam hos ab illis. Qua occasione aliquantulum dissertum de lingua prima, ostensumque eam non posse non esse Hebraeam. Tum quatenus contigerit diversitas linguarum.

ILlud iam credo in animo desiderium suboriri, ut intelligi possit, an itaque Belgae a Graecis & Persis Tauricisque eas, quas habent, communes acceperint dictiones, an hi ab illis. Ego ita judicarim; Non esse incredibile, quin gentes eae mutuum fecerint, & utrique quaedam ab utrisque vocabula acceperint: sed plura tamen putarim Graecos, Persas, & Tauricos accepisse a Belgis, quam hos ab illis. Eo adducor hisce non parum huc facientibus argumentis, quantum quidem initio attinet ad Graecos. Primo, quod Celtica lingua sit Graeca antiquior. Secundo, quod vocabula communia magis referunt Celticum quam Graecum genium & indolem. Tertio, quod Graeci victi quodammodo & superati a Belgis seu Gallis cum fuerint, leges potius sermonis accepêre quam dedêre. Certamen de linguarum antiquitate peranceps est. Lingua Hebraea jure conjicitur esse prima, & mundi principio coaetana, ut quae ad ejus initia obtinuit sola: donec ob gigantaeam audaciam, quae molem Babylonicam ad caelum usque erigere machinabatur, dissecta est multifariam linguae unitas; Cujus rei velut per somnium refert umbram illaVide Origen. contra Cels. Ethinocorum, de Aloidum insania, fabula. Haec igitur unica aliquando quae fuit & prima lingua, Hebraea quod sit, existimare liceat. Non quidem ex frivolis aliquibus argumentis, quae aliqui proferunt; quale hoc est: quod omnes, si nulla alia imbuerentur, sed sibi reliquerentur, donec possent loqui, sponte & a natura loquuturi essent Hebraice. Anilis sane ea est divinatio. Cui non absimilis fuit illa argumentatio, qua Psamaticus rexAuthor Herodotus. Aegypti augurari volebat, quaenam esset primaeva lingua. Ex eo nempe, quod infantes deos jussit educari in sylvis, ubi nullam audirent vocem humanam, & quam linguam sua sponte, sine doctore, loquerentur, eam judicaret primam fuisse generis humani: eoque facto, post annos tres ante eum adducti pueri aliquoties Bec, Bec, vocem cum emiserunt (quod tum lingua Phrygia panis erat) ideo iudicari voluit, linguam illam esse primorum hominum, & Phrygas fuisse primos homines. Et quid mirum est, ut observavit Ludovicus Vives, ipsos BecComment. in August. de civit. Dei lib. 16. cap. 11. pronunciasse, qui inter capras educati essent, quarum sermo nihil sane aliud est quam bë, bë, bec? Ejusdem igitur firmitudinis res est, velle linguam Hebraeam probare primam, quia homines a natura Hebraice loquuturos putari posset; & velle cum illo Aegyptio concludere, Phrygiam esse primam, quia ille pueros illos suos sylvestres Phrygium quid a natura sonuisse, sibi persuasit. Minime vero; neque Phrygice, neque Hebraice, neque ulla omnino usitata loquetur lingua, qui nullam unquam didicerit: citius quis natura existat Geometra. Istiusmodi ego armamentis infirmisFlav. Ioseph. lib. 1. contra Appionem. Euseb. lib. 1. de Praepar. Euang. Cyrill. lib. 1. contra Iulianum Apostatam. non utar, ut tuear Hebraeam linguam videri primam, & humano generi coaevam; sunt solidioris metalli argumenta, quae ei sunt probando; qualia varia sunt a Iosepho, Eusebio Caesariensi, Cyrillo, alijsque, quae brevitatis ergo a me praeterita, ab eo, qui videndi ea sit avidus, poterunt consuli. Attingam tamen quin duo praecipue, omittere nequeo. Primum est, quod omnia nomina propria, quae ante linguarum divisionem, multiplicationemque fuerunt, sunt pura puta Hebraea. Qui Mosen inspicit, videbit. At solent Historici eam nominum propriorum originem retinere, quam reperiunt nominibus inesse, quorum res gestas commemorant, licet aliena quoque lingua scribant. Infinita etiam non modo apud Mosen, qui Hebraice scripsit, sed & apud aliarum linguarum scriptores exstant nomina propria virorum, faeminarum, regionum, urbium, fluviorum, animalium, plantarum, astrorum, tam antiqua, ut credibile sit ante linguarum differentias fuisse composita, quae manifestissimae sunt Hebraeae originis. Plurima eorum recensentur a Francisco Iunio, Praefatione in Grammaticam ejus Hebraeam. Cujus vero linguae nomina propria sunt antiquissima & prima, ejusdem quoque haut dubie sunt appellativa: nam ista dant proprijs structuram. Alterum argumentum est, quod cum divisio linguarum sit poena, ob peccatum gigantaeae audaciae & superbiae, vel ipsis profanis authoribus testibus, haut dubie hac alienatae linguae poena non sunt affecti illi, qui immunes sese servaverunt ab illis peccatis; & pro honorario ipsis Deus reliquit incorruptam illam primam & sanctiorem linguam. Illa autem, teste Historia sacra, fuit gens, quae a Semo pio oriunda erat, & familia Heberi nepotis posterique Semi. Haec se sola gens turris in coeli numen contumeliosae aedificationi non miscuit, sola gens Semaea se communibus illius saeculi peccatis enormibus non inquinavit; erat enim in illa praecipuum Ecclesiae familiaeque Dei. Tum quid certius, quam Heberum & ejus familiam fuisse locutos illa lingua, quae ab ipso, velut ab authore, Hebraea usque nunc appellatur? At Heber ejusque familia fuit ante lingua-rum dissonantiam, testante id verace illo teste Mose, quo etiam nemo scriptor exactius notantiusque dissonantiam illam linguarum, ejusque causam mundo memoria prodidit: quin ergo, ut lingua Heberi, id est Hebraea, ante divisionem illam fuerit? si ante, quomodo ergo non erit illa prima? Hoc autem honoris insigni voluit Deus praefulgere sua gentem Ecclesiae apud omnem posteritatem, quod in ea permanserit illa lingua, quae primaeva fuit: alijs, in ignominiam sui, commutantibus eam in alienas. Nec indignum notatu, quod ex omnibus alijs linguis nulla sit quae nomen servet ullius aut hominis, aut familiae, ante divisionem, celebris, aut nomine ullo designati. Videtur porro mihi prima illa & originalis lingua, ideo Hebraea dicta ab Hebero, quod quando divisio illa linguarum fiebat, tum ille cum sua familia florebat. Tum enim illi natus est Phaleg, quiGenes. 10:25. & 11:17 ab illa divisione sic est nominatus. Quin igitur ille esset praecipuus, qui linguam illam vetustam retinebat, alijs recipientibus alias, ab eo potius Hebraea fuit vocata, quam postliminio repetito nomine aut Adamica, aut Noachaea, aut Semaea, etsi illi & majores ejus fuerint, & linguam eandem usurparint. Et antea nullo forte nomine fuit universalis lingua insignita. Cum vero ejus nomine aliquo, ab alijs discriminandae occasio esset data, convenientius fuit, id a vivo, quam a mortuis desumi. Vbi & hoc notandum, quod non solum Heber ea lingua est locutus, ejusque familia, sed & nepotes ejus posterique. Ea locutus fuit Thare, & filius ejus Abraham. Item reliqui filij, uti Nachor & filius ejus Bethuel, Bethuelisque filius Laban, qui fuit octavus ab Hebero, uti Abrahamus simul cum Nachore Labanis avo fuit sextus. Et licet Abrahamus ex Charris migra-verit, usus tamen est lingua Hebraea, posterique ejus itidem. Licet quoque familia Bethuelis & Labanis remanserint in Mesopotamia, retinuerunt nihilominus linguam Hebraeam. Quae omnia certa sunt ex proprijs nominibus filiorum, filiarumque, quae tam in familia Abrahami quam Labanis indita sunt, omnia certe mera Hebraea. Et credibile est totam Mesopotaniam & Chaldaeam usas, diu post linguarum divisionem, Hebraea integre, quia ibi familia & gens Heberi remansit: Nam inde Thare & Abraham & ejus posteritas tota Israelitica prodierunt. Etiamsi vero Chaldaea lingua, progressu temporis, dialecto non parum sit ab Hebraea mutata, tamen, quod ad substantiam & radicem attinet, mansit eadem. Faciet istud tollendo isti incongruo, quomodo divisae sint linguae omnes aliae abalienataeque ab Hebraea & primaeva, cum nomine Hebraea familiae Labanis in Mesopotamia degentis, & Chaldaea nomina arguant nihil discrepantiae utique fuisse inter linguas Israeliticam & Charrensem aut Mesopotamicam. Quo loco istud quoque obiter attingam; Fieri posse, ut illa prima discriminatio linguarum non tam circa dictionum substantiam, quam ut plurimum circa dialectum pronuntiationemque facta sit. Et quod nihilominus alij alios intelligere non potuerint, non est mirum. Nam vix iam etiam Arabes, Syri, & Hebraei, nisi assueti, se mutuo statim intelligent. Non Saxones & Scoti, Belgae & Angli se mutuo intelligent, etsi duntaxat dialecto differunt. Et sane ex repentina mutatione attonitis plus etiam, ad se mutuo intelligendum, obscuritatis animo fuit objectum. Profecto hoc in comperto est, omnes fere totius Asiae linguas, uti supra retulimus, differre magis dialecto ab Hebraea, quam aliter. Quanto vero plus spatij ab illo tempore, quando, & ab illo loco, ubi prima illa mutatio contigit, est interpositum, tanto quoque mutatio major obtinuit. Id quod ita usus est, ut linguae rei utriusque nimiâ distantiâ, ex diversis dialectis, tandem prorsus degenerent in alias, prioris nihildum retinentes, & vix quidem vocis alicujus simulachrum. Est ergo nobis per ista, quasi apodectice, nedum topice (ut Peripatetici loquuntur) demonstratum, linguam Hebraeam esse linguarum omnium antiquissimam, quippe quae illa sit, quae in usu mundo fuit, ante linguarum vel divisionem, vel confusionem. Vnde tum existimare est potius, quae ei sunt cum alijs linguis communia, ab ea, ut plurimum saltem, tanquam a progenitrice ad sobolem, ad alias linguas esse translata.

Cap. XX.

Summa. Lingua Hebraea Celtica etsi sit antiquior, hanc tamen esse antiquiorem Latina & Graeca. Etenim ipsis Graecis, nedum Latinis antiquiores multo & celebriores esse linguae hujus populos, Gothos, Getas, Cimbros, Massagetas, Thraces, Scythas, quorum et genus fuit promiscuum et sermo: Adhaec idoneorum authorum testimonio probatum, linguam populorum istorum stirpis ejusdem fuisse cum hodierna Germano-Belgica.

Caeterum, nisi insolenter me agere reliquarum linguarum populi pronunciarent, Belgicam meam soli Hebraeae, nulli vero alij, aevo & antiquitate dicerem secundam: Hebraeam enim libens ante eam posuerim. Neque enim mihi tam petulante splene esse liceat, ut velim intolerandum hoc cum Becano jocari; atque linguae Belgicae antiquitatis quoque palmam prae Hebraea tribuere, eamque genitricem non modo aliarum, sed & ipsius Hebraeae facere. Qui sane mirifice verisimile hoc facit, dum praesertim & Hebraeae & aliarum linguarum etymologias ex Cymbrica origine derivat. Quas tanto artificio vir ille & dexteritate tractat, rationibus allatis tam congruis, ut non facile quis vel e longinquo hic eum sequatur. Nullus χειρόσοφος ita sagaci sua gesticulatione verisimiles effundet oculis praestigias, quam hic artificiosus & doctissimus praestigiator, vocum γλωττοσοφίᾳ sua admirabili, infundit auribus. Tantus in hac arena est, ut merito de eo dicat Lipsius, quod ingenium acre, facile, felix etiam miratus sit. Numen quoddam hic potius esse videtur, non homo. Nos tamen circa haec nostra ejus illa nolumus sectari: sed cum alijs prae nostra hanc antiquitatis praerogativam concedere Hebraeae, praeferentes uni huic argumento plura. Quanquam argumentum unum non exigui ponderis lingua Belgica a natura sua praebet, quod non parum facit pro Becani sententia. Ab omnibus ingenijs sagacibus ita judicatur, quod grande sit judicium antiquitatis linguae alicujus, si multa habeat vocabula monosyllaba: adeo ut fere antiquior habenda sit, quae ijs plus scatet affluitque. Certe haut inconcinna conjectura, nec velut fortuito teli projectu: simplex est & unica rei existentia: aptius ergo quadrat cum ea vox illa, quae est simplicissima syllaba solummodo existens una. Norunt vero linguae Belgicae, aut Germanicae, aut priscae Celticae (nam eadem istarum est substantia) periti, monosyllaborum eam multitudine esse plenam: talia esse vocabula fere primitiva omnia: hac proprietate superat non tantum linguas alias sed & ipsam Hebraeam, cujus dictiones primitivae sunt ut plurimum dissyllabae. Sed relicto isto in medio, nec pro nec contra Becanum agitato, in eo haut adeo nugax ingeniosus hic scriptor dicendus, quod asserit Belgicam vetustate antecedere Latinam & Graeciam. Latina enimvero non valde antiqua est: In qua sententia confirmatus sum judicio Marnixij Sant-Aldegondij, rerum humanarum divinarumque scientia cumulatissimi viri; ex quo, quod ita de lingua Latina esset habendum, accepi. Cujus tum dicti viro summe sapienti sua ratio constabat; Gravesque rationes istius & a nobis adferri possent, sic si postularet nostrum institutum. Est quidem Graeca quam Latina antiquior; sed Graeca antiquiorem esse Belgicam, duo sunt quae fidem fere faciant. Primo, quod populi antiquissimi atque ipsos Aborigines vetustate antevertentes lingua Belgica sunt usi; Gothi, inquam, Getae, Massagetae, Cimbri, Teutones, Galli, Celtae. Quae gentes ejusdem vel sanguinis fuere, vel mixti. Gothos, Getas, Massagetas, Sacas, Galatas, quin & Thraces & Sarmatas, imo & Scytas ejusdem olim fuisse generis, ac nationem quasi unam, testantur mihi summi Historici, & Cosmographj; Iordanus episcopus Ravennae,Lib. chron. Gothicor. Isid. chron. Gothor. Carion. chron. universal. Isidorus episcopus Hispalensis, Ludovicus Vives, Cario: Germanos, Gallos, Belgas, Celtas, Cimbros, Teutones, Saxones etiam fere omnes nationem quasi fuisse eandem, testes Plinius, Strabo, alijque, tum ex ijs Cario. Vetus Interpres Horatij ad eum locum ex lib. 1. Carm. In Massagetas, Arabasque: Massagetae (inquit) juxta GothosOde 35. incolunt: unde & Gothi Massagetae aliquando dicuntur. Mixtos vero & quasi in unum coiisse populum Cimbros cum Gothis, ab ijsdem memoriae proditur; id est, Celtas, Teutones, Germanos, & ipsos ex parte Gallos cum Getis, Massagetis, Thracibus, Scytisque: Dum scilicet ad morem abeuntis & recurrentis maris, nunc ex Asiae varijs regionibus, in varias Europae partes, atque ex his in illas mirabili reciprocatione, ex diversa occasione iverunt, redieruntque, non semel, nec recentioribus tantum saeculis, sed a longa antiquitate. Non possum committere, quin hic annotem rem observatu perdignam: quod nimirum in Historijs reperiantur Saxones, Germani, Gothi, & Asiatici, & Europaei; Gothiaque & Asiatica, & Europaea. In Historia Persica celebres sunt Sacae: & apud Cyrum res magnas gesserunt: eos non vano augurio Melanchthon & alij judicant Saxones, Germanios Herodotus nominat: eorum nomen congruitLib. 1. cum Carmanis, quorum fortitudo laudatur a Strabone. De Gothis, qui & Getae, auditum ante. Pars meridionalis Chersonesi Tauricae etiamnum hodie dicitur Gothia: & magna pars Chersonesi Cimbricae itidem hodie adhuc Gothia dicitur, nempe pars septemtrionalior Suetiam versus, cujus jam monumentum quoddam renovatur in nova illa civitate, quae hodie Caroli Principis auspicijs aedificatur, & Gottenburch nuncupatur. Mira res, & licet vetus, auditu nobis nova; quaeque facile suspicionem injiciat errorem hic esse & confusionem. Sed quid tamen in eo miri, si Germanij, aut Carmani, Sacae, Getae seu Gothi, omnes posteri Iapheti, cujus nepotes Europaei, in Asia oriundi, inde profecta in Europa Germanos, Saxones, Gothos collocarunt? Quid miri, Europaeos aliquando iterum ex Europa in Asiam, velut domum, remeasse, ibique originem suam innovasse? Certe cum cogito nationes illas, uti populos omnes, esse Dei quasi peculium, non mirum mihi videtur, quod ille dives & magnus paterfamilias, qui villas suas & praedia habet in Europa & Asia, populos illos, velut familiam, armenta, greges suos nunc in illa Asiae praedia, nunc in haec Europae duxerit ac reduxerit. De gentibus vero istis omnibus & illud authores, quicunque mentionem earum faciunt, perhibent, quod in multis mundi plagis ingentia facinora per armorum invictam fortitudinem ediderunt. De Gothis commemorat Isidorus, quod isti sunt, quos Alexander vitandos pronuntiavit, Pyrrhus pertimuit, Caesar exhorruit. Ante Marium, Syllanum, Marcellum, Camillum, imo ante ipsam Romam, ante Alexandrum Magnum, sub tempore Artaxerxis Mnemonis, Regis Persiae, & ante, ab Herodoto fuerunt celebrati: passim per mundum virtus illorum & facta bellica longe lateque scintillaverunt, viaque gloriae grassantium manus ardens emicuit. An ergo mirum, si, dum res gestae Graecorum adhuc in cunis jacebant, gens ista viros se, praeclare agendo, praestiterunt, quod linguae quoque antiquitate eosdem superant? Non sermo ante aetatem est, non lingua prius, quam vir. Et lingua quidem gentium illarum, licet pars Europam, pars Asiam habitaret, una eademque fuit: dialecto forte discreparunt, ut Aeoles ab Ionibus, sed stirps, & character sermonis idem fuit. Tum, quod illud est, quod maximam admirationem hic facit, fuit lingua illa eadem cum hodierna Cimbrica & Celtica, id est cum Teutonica nostra & Belgica, si non toto habitu, saltem ipso corpore. Vtriusque duplex mihi firmamen est, authoritas Historicorum & collatio vocabulorum gentis unius cum alterius. Prius non semel innuunt Philippus Melanchthon & Cario in Chronicis. Et constans opinio est, ideo Germanos appellatos Teutones fuisse, quod quasi fratres Germani Gallorum linguam, habitum, mores cum ijs haberent similes. At Galli, Celtae, Germani Cimbri erant. Strabo aitLib. 12. Tolistobogos, Troginos, Tectosages esse gentes Galaticas, linguae ejusdem, in re nulla discrepantes: tum Tectosages dicit esse a gente, quae in Celtica est. Galatarum ergo & Celtarum lingua antiqua illa eadem. Quid vero dictissimus Hieronymus? Vnum est, inquit, quodProoem. in lib 2. Comment. Epist. ad Galatas. inferimus, & promissum in exordio reddimus; Galatas, excepto sermone Graeco, quo omnis Oriens loquitur, propriam linguam eandem plane habere, quam Treviros: nec referre, si aliqua exinde corruperint, cum & Afri Phoenicum linguam nonnulla ex parte corruperint, & ipsa Latinitas & regionibus quotidie mutetur & tempore. Treviri autem caput & antiquissima civitas verae Germaniae, Celticaque. Soloduri Helvetiorum, in antiquissima turre opere Romanorum, haec est incisa Inscriptio, quam ipse exscripsi:

In Celtis nihil est Soloduro antiquius, unis

Exceptis Treviris, quarum ego dicta soror.

Hinc Iuvenalis Gallo-Graeciam vocat alteram Galliam:Sat. 7.

Quamquam & Cappadoces faciant equitesque Bithyni;

Altera quos nudo traducit Gallia talo.

Altera Gallia, quia Celticae illi Galliae lingua & moribus est persimilis. Benedictus Arias Montanus sic inquit:Lib. 1. Antiq. Iudais. Posteri Sarphat eam partem Europae obtinuêre, quae Gallia dicta est. Nam Galli primi ex Asiae parte Bithyniae vicina venerunt, indeque nomen Galliae secum detulêre, ita perpetua cognatio fuit Gallorum & Galatarum. Antiquitus igitur linguam harum gentium fuisse eandem, sic quidem testimonijs illis comprobatum manet. Sed si vocabula conferas, etymologiamque eorum examines, sive sint appellativa, sive hominum, sive locorum, & ipsorum populorum nomina propria, videbis esse ejusdem generis & per inter se similia. Alterum illud, quod antiqua illa seu Celtica, seu Gothica, seu Galatica eadem sit cum hodierna Cimbrica, Germanica & Belgica, testimonio quoque gravissimorum authorum etsi comprobetur, tamen certissimo cognoscetur ex collatione hodiernarum linguae illius dictionum cum priscis. In specimen de aliquibus eam faciam; & dabo ei recensioni novum caput.

Cap. XXI.

Summa. Exemplis mularum vocum ostenditur, eandem esse antiquam linguam Celticam & hodiernam Belgicam.

PRimo, plerorumque nominum propriorum ipsarum gentium etymologia est, & significatione & sono, similis hodiernis nostris Germano-Belgicae vocabulis. Plinius asserit, Catonem dixisse ortosLib. 3. c. 14. Hist. Natural. Bergomates ex oppido quodam Orobiorum, Barra (ut habet communis Plinij lectio, forte Barga, aut Barch recte reponetur) etiamnun prodente se altius, quam fortunatius sitos. Orobij, id est degentes in montibus; & Barga Bergomates, quod altius, id est in montibus, habitarent. Berch autem Celtica hodierna aut Belgica mons est: & forte Bergomates dicti fuere, quasi Berge-maets, id quod Belgice adhuc significat Montani socij. Orobiorum quoque stirpis esse Bergomum Galliae Cisalpinae oppidum, idem asserit. Illi vero stirpis Celticae aut Cimbricae. Observavit Aldegondius (ut animadverti in Adversarijs ejus manuscriptis, quorum usum supra retuli mihi aliquamdiu fuisse) recenseri ab Herodoto in Clio, inter Asiae populos a Croeso intra Halyn fluvium devictos Οιθυνοὺς, & Βιθυνοὺς, quae nomina derivata existimat Aldegondius ab Oost & Dune, & Vest & Dune: quorum illud est Oriens & Collis, hoc Occidens & Collis; Euphoniae gratia immutatis paulo prioribus syllabis, Oost in Oi, & Vest in Bi: uti Itali Visigotti dicunt, pro Westgott. Si quid conjecturare mihi permittitur, dicerem dictos Oithynos quasi Vitthunos, & Bithunos quasi Bithunen, id est extra montes, & apud montes: quod alteri intra colles habitarent, alteri extra. Est porro Dune etiamnun hodie Belgis collis, & uit extra, bi apud. Eos vero populos Aldegondius iudicabat Celticae originis. Et forte sunt ex genere illorum Orobiorum montanorum, de quibus modo ex Plinio auditum, quos ille quoque Asiaticae stirpis esse asseruit: sic se populus ille aestimabat. Est autem Germano-Belgis hodie adhuc goet bonus, Godt Deus. Celta vel Kelta quasi Kilte, id est vir robustus & validus, quo significatu vox Kilte adhuc in usu est Frisijs quibusdam & Saxonibus. Galli quasi Walli, id est ambulatores, quod nomen adhuc integrius retinent hodierni Walonis, quales sunt Nervij & Atrebates, qui pars sunt Galliae-Belgicae. Dwalen autem est adhuc Germano-Belgis huc illuc obambulare; Wallen vetus Saxonicum aut Cimbricum, id est ambulare: lingua Anglica, quae dialectus est Saxonicae incorruptior, vox remanet Walke, ambulo. Sic gens illa Gallica seu Celtica se nominavit, quia hic illic per orbem ambulando, meliores sibi subinde sede quaeritabant. Hoc Strabo in ijs notat, dum dicit multos errores &lib. 12. excursiones populum Galaticum commisisse. Quare frivolum est, quod quidam Gallos dici velint a Gala Graeco, id est lacte, ob candorem corporis. Quo etiam errore deceptus fuit D. Hieronymus, Praefatione libri secundi in Epistolam ad Galatas, alioqui oculatissimus. Troginos dicit Strabo dictos a duce quodam suo; si divinare mihi concessum, dixerum dici quasi Draghenen, vel Teutonice Traghin, id est traduco eò vel illuc: & ducunt viri praecipui deportantque colonias vel exercitus alio. Tolistobogos ait etiam gentem a duce suo denominatam. Non dubito quin Etymologia sit Stalenboge, id est arcus chaly-beus: ab armis enim gentes bellicosae nomina affectabant. Hodie adhuc Belgis est Boghe arcus, Stael chalybs, draghe porto, henen illuc. Tectosages quis dubitet quin dicantur quasi Dectesagers vel Decteseggers, id est arcanorum & tectarum rerum jndicatores? Studiosi erant Celtae Gallique vaticiniorum: ut de Druidibus Gallicis docent Historiae. Hodie Germanis sagen, Belgis seggen, est dicere, indicare, decken tegere. Ipsum quoque nomen Belgium & Belgae, ut est antiquissimum, ita hodie adhuc est ejus significatio apud Belgas in usu. Significat ijs Belgen, cum ira quadam indignari. Dicebantur autem ita Belgae, quod essent indignabundi & irritabiles. Fuere enim, testibus Caesare, Strabone atque alijs, pugnacissimi populi. Belgus quoque quasi indignator dictus, fuit dux ille Gallorum, qui cum Gallorum manu primus Macedoniam, regnante Ptolemaeo, invasit, ut refert Iustinus: & forte eadem de causa sic nominariTrogi Abbreviat. Histor. lib. 24. voluit. Audebo hic aliquid praeter communem opinionem ratio constat opinioni meae? Ajo Galatas dici nonà Gallis, multo minus a gala, sed quasi Ga-laters, id est, qui permissi sunt ire. Nam singulari modo dimissi sunt Galatae a suis reliquis popularibus & parentibus, permissique, ut ex patria ire possent quaesitum alias habitationes. Notam rei memorabilis nominis notatione volebant sibi impressam. Scytas dici vult Melanchthon, quasi scieters, id est jaculatores: arcu enim & jaculandi peritia praestabant Scytae. Scieten adhuc Belgis jaculari est. Et propius quidem conveniunt Scutae (uti & Graeca pronunciatio fert) & Scutter Belgicum, quod proprie est jaculator. Similia rudera ac parietinae extant in proprijs nominibus hominum. Brenni duo nominantur in antiquissimis Historijs, quorum alter dux Celtarum fuit ad invadendum sedem idoli Iovis, Romae, tempore Camilli; alter antrum draconis Pythici, templum scilicet Apollonis Delphici. Dicitur vero Brennus quasi Brenner aut Be-renner: quorum illud significat combustorem, hoc late equitantem. Nomen sane idoneum tam ferocibus populorum ducibus. Viridomarus, dux Cimbrorum in Italia, & a Marcello interfectus, dicebatur quasi vrede-merer, id est augmentator pacis. Hodie adhuc Belgis vrede, Germanis frid pax est, & meren augere. Dumnorix, dux Gallorum apud Caesarem, dicebatur quasi Dune-rijck, id est dives multorum collium. Dune Belgis collis est, rijck dives. Apud Procopium & alios rerum Gothicarum scriptores exstant voces Goticae & Germanicae, quae etiam-num Belgis usurpantur. Dicit Procopius Gothos equum Belisarij valam appellasse:Lib. 1. erat enim coloris inter cineritium & rusum: cujus coloris equi hodie etiam Belgis valen appellantur. Facit etiam mentionem cujusdam militis, qui, post commissum cum Narsete praelium, Totilae comes fugae fuit, eique ait fuisse nomen Scipvarto, aliàsque Vlietum fuisse nominatum. Vtrumque autem hodie Belgis significat fossam, in qua minoribus naviculis navigatur. TacitusLib. de morib. Germ. ait Suevos, Germaniae populum, Terram matrem ut numen veneratos, eamque appellasse Aerthum. Aerde autem vel Eerd dicitur etiam-num Belgis terra. Talia sexcenta possunt observari. Quod an non manifesti indicij, Belgicam linguam, ut indole, sic antiquitate esse eandem cum veterrimarum nationum lingua? facileque esse conjecturâ assequutu, saeculis eam esse Graecâ priorem.

Cap. XXII.

Summa Longius latiusque per mundum se diffudisse linguam Belgicam: idque argumento esse, quod sit Graeca antiquior.

ALtera autem ratio, qua idem evincitur, est ista: Quod lingua Belgica multo se latius per orbem terrarum sparsit, quam Graeca. Fere uti lingua Hebraea, diversis sub dialectis, dimidium noti orbis occupavit, sic alterum dimidium lingua Celtica, Cimbrica, aut Gothica, id est Belgica. Hebraea ab Oriente ex Asia, percurrens per Meridiem, plurimum Asiae, Africaeque replevit: Cimbro-Belgica ex Oriente primò progressa, & novo quodam ortu ex Occidente regressa, non a Gadibus solum, sed & ab insulis ultra Thylen ultimam positis, aliud mundi latus, Septentrionem versus, pervagata, totam fere Europam & Asiam non minus quam Hebraea, diversis sub dialectis, obtinuit: id quod ex superioribus manifestum est. Quibus ante non tactum, hic istud addo, quod Historiae testentur, Hispanias Gothos & sobole sua, & lingua replevisse quoque. Lingua autem Graeca quid? Sane bonam tantum Asiae partem possedit, & exiguum quid Europae, quod parum est ad vasta illa spatia, quae, ab uno Solis cardine ad alterum, occupavit lingua Belgica. Refert D. Hieronymus in diversa quoque Ioca Occidentis fuisse translatamProoem. lib. 2. Com. in Epistolam ad Galat. linguam, gentemque Grajam. Massiliam, inquit, Phocaei condiderunt, quos ait Varro trilingues esse, quod & Graece loquantur, & Latine, & Gallice. Oppidum Rhoda coloni Rhodiorum locaverunt, unde amnis Rhodanus nomen accepit. Ad Hispanias transgredior: nonne Saguntum Graeci, ex insula Zacynto profecti, condiderunt? & oppidum Tartesson, quod nunc vocatur Carteia, Iones Graeci homines locasse referuntur? Montes quoque Hispaniarum Calpe, Idrus, Pyrene; item insulae Aphrodisiades & Gymnesiae quae vocantur Baleares, nonne Graeci sermonis indicia demonstrant? Ipsa Italia a Graecis populis occupata, major quondam Graecia vocabatur. At haec partim incerta sunt, partim indicij infirmi. Quae vero certa, neutiquam tamen ostendunt ita vim suam linguam Graecam late & firmiter exeruisse, quam Belgicam. Et licet se lingua Graeca hic illic per illa oppida montesque disseminasset, neutiquam tamen tam vasta terrarum spatia, quam Cymbro-Belgica implevit. Tum vero quicquid ejus a lingua Graeca est factum, factum fuit diu postea, quam Cimbro-Belgae, & illorum lingua potentiam suam per mundum exercuit. Ex hoc nunc colligo, quia latius se extendit, multoque plus terrarum occupavit lingua nostra, quam Graeca, ideo aetate eam praecedere. Enimvero, nonne quanto sese latius altiusque dilatat attollitque aliqua sylva, tanto dicetur majore annorum spatio crevisse? quin & quercus, quae intra terram diffundit quam latissime radices, & in aëre ramos, nonne dicetur annosior, quam ea, quae vix decem subter supraque tenuiores progerminationes numerat? Proinde, cum lingua Belgica Graecâ videtur antiquior, anne vero est similius, quae utrique communia sunt vocabula, ea Graecos habere & usui accepisse ab illis, quam Belgas ab his? Nonnumquam quidem accidit, ut lingua priscior aliquid dictionum sumat a minus prisca: ut Hebraea bös & phert a Germanis: tamen rebus conveniens est magis, ut posteriores consequantur aliquid a praecedentibus.

Cap. XXIII.

Summa. Belgico Graecoque sermoni communia vocabula magis referre genus Belgicum, quam Graecum: victores item Celti-Belgas potius Graecorum fuisse, quam hos illorum: proinde potius a Belgica lingua habere haec communia vocabula Graecos.

NVnc ad argumentum secundum accedo, quo doceam, potius credi posse, quod vocabula communia linguae Belgicae & Graecae, a Belgis Graeci mutuati sunt; Quia per omnia magis referunt germanam linguae Belgicae, quam Graecae, indolem, genuinumque ingenium. Atque ut animadversu est facile, voces sanhedrim & aphireion magis Graecam; nugae magis Latinam, sotten magis Belgicam, quam Hebraeam spirare originem, etsi Hebraeis quoque usurpentur: sic sane non obesae naris auditor, dijudicabit facile maximam multitudinem earum dictionum, quas supra ostendimus Graecis Belgisque communes, esse prosapiae generisque Belgo-Germanici. An aurum argentumque in unam communem statuam ingressa, quod aurum, ibi aureum habet, quicquid naturae aureae, id ab argento habere dicendum sit, an quodcunque argentum participat auri, id potius ab aureo, & aurum quicquid sui est generis, habere a se? Hisce iam argumentum postremum adjungam, quo ostendam, consentaneum magis esse, Graecos a Belgo-Germanis habere sua communia vocabula, quam contra: quia arma victricia in devictam fere aut occupatam saltem Graeciam intulerunt. Sic nos Iustinus, ut supra audivimus, alijque Historici docent. Victorum autem ut dextra ensisque, sic fere lingua devictis occupatisque est superior, ponitque potius loquendi leges, quam poni sibi sinit. Documento sunt victoriae Romanorum: ubi per arma imperium suum collocarunt, eodem & linguam suam invexerunt, deposueruntque. Tectes devictae Hispania & Gallia, quarum lingua etiamnum nihil aliud est, quam corrupta Latinitas.

Cap. XXIV.

Summa. Varia adducta, ob quae verisimile sit, Latinos, Persas, Procopenses magis accepisse communia sua vocabula a Celti-Belgis, quam hos ab ipsis.

EAdem haec tria argumenta, idque ad eundem modum probare possunt, vocabula illa, quae Procopenses, seu hodierni Galatae, quaeque Persae habent similia cum Belgis, accepisse eos a Belgis potius, quam Belgas ab ipsis. Ne actum agam, non immorabor recensendis. Si Lector videndi est avidus, utrum sit probabilius, ipse ea recolligat & pensitet. Fateor quidem nationes victrices aliquando aliquid recondere in linguam suam, per magnam consuetudinem, ex lingua ejus gentis, quam superant, sed tamen frequentius fit contra. De Latinis quidem non potest dici quod aliqua regionis suae parte sub Celtarum jugum redacta, vim quoque in eo dominationis senserint, quod a victoribus leges aliquas sermonis acceperunt. Nam licet Galli genusque Celticum Cimbri, impressiones acres in Italiam, Romam usque, & tantum non in ipsum Capitolium fecerint; procella potius repentina illa invasio, quam diuturna possessio fuit; Gallis id, quod victoriae minus faustum, illaudabilius, ignobiliusque est, anteriora ejus obtinentibus, sed Romani id, quod est dignius faustiusque, ejus posteriora. Antiquitate tamen, quin lingua illorum sit Celtica inferior dubitari non debet. Et certe similia quae eis sunt cum Belgis vocabula, magis genus stirpemque referunt Celticam, quam Latinam. Et quia tamen ex commercio vel originatione, quod inter utramque linguam est similitudinis, per sese apparet existere, credibilius est plurimas dictionum harum similium habere Latinos ex Celtica, quam Belgas ex lingua Latina, quia inquam genium magis spirant Belgicum, quam Latinum. Saltem ea hic est paritas, ut tam mihi sit integrum divinare, sumpsisse Latinos eas a nobis quam illis, quod nos ea habeamus ab ipsis. Nam quod Lipsius contra nos hoc argumento utitur, nos voces oly, vvijn, figen, habere ab ipsis; quia illi rem habuerint ante nos, id non concludit necessario. Si Italia ante Germaniam, &, quod Caesar testatur, ante Galliam, vitem vinumque habuit; at non habuit ante Asiam, Margianam, Chaldaeam: ante Noachum, primum vitis, in secundo hoc mundo, satorem, liquorisque incantatoris propagatorem: Ante ipsum verum Bacchum & Liberum patrem, id est, ut linguae Belgicae fert etymon, populorum progenitorem, quasi Ly-barer: At hujus vera proles posthumia Cimmerij, Cimbri, Teutones, Galli, ut infra demonstratum est: &Cap. 25. quidem, si non propinquior proles quam Italj, certe non remotior. Quidni igitur una cum vini gustu lingua eorum vini nomen imbiberit? Quid absurdi, si id asservatum secum ex Asia in Europam, Germaniam, Galliam attulerint? De oleo & ficu idem esto judicium. Sane Becanus vini etymon ita ostendit esse Cimbricum aut Germanicum, ut Latini simile ex sua lingua non possunt reddere. Dicit vvijn, dici quasi vvijen, quae voxLib. Orig. 5 Indoscythicis. nobis est significationis triplicis: significat sacris initiare, dilatare, runcare, & sarrire hortum a noxis & inutilibus herbis: tale autem esse vini officium in homine. Quod quia, ob elegantiam, placuit, una cum etymo libuit comprehendere hoc Belgico tetrasticho:

Jck heet wijn, mits dat ick can den mensche, wijn', wijn', wijn':

Jck wy' hem sijnen geest, en maeck die Hemels fijn,

Jck wy' zijn hert en doet van vreucht wijt open zijn,

Jck wy' zijn lijf van fluims, wints, domps, en gals fenijn.

Verbum verbo reddam Latine, quo linguae nostrae ignari intelligant causas etymi a Becano explicatas:

Dicor vinum, quia possum hominem tripliciter wyn':

Ego ei vvy' suam mentem, & eam pure coelestem reddo;

Ego vvy' ejus cor, & laetitia id dilato, latum reddo,

Ego vvy' ejus corpus, id est purgo a phlegmatis, venti, fumi,

& bilis veneno.

An adhuc Itali dicent, aut Lipsius pro ipsis, nos nostrum vvijn habere commodato ab ipsis? Potius id sibi Hebraei vendicent; quibus Iäyn est vinum. Iam vero de Persis hic aliquid addendum est. Anne aliquid argumenti sit, Persas sua illa Cimbricis similia vocabula accepisse a Sacis, id est Saxonum veris progenitoribus, quod ab eis acceperunt alia quaedam ex mutuo commercio? Accepisse eos a Sacis solemne suum & anniversarium festum Sacaea, item gladij genus quoddam, vocatum Sagarim a Xenophonte in Cyri historia, probat ex sagaci sane historiarum perscrutatione non infeliciter Becanus.Orig. lib. 6. Saxonicis. Frequentem militiae communisque commercij usum fuisse Persis cum vetustis istis Saxonibus, testes sunt Chaerilus & Herodotus, ille in Darij, hic in Xerxis historia. Ex hoc usu quidni, ut Sacaea & Sagerim, sic similes voces acceperint? Nisi prius habeamus dicere totum genus linguae Persicae idem fuisse cum Saccaea, quod ad substantiam: id quod ex Biblijs Persicis velle videtur col-ligere Raphelingius. Sit aut hoc profecto, aut ex mutua frequentatione, tot tamque valde & figura & significatione similium dictionum cognatio. Quae ut casu contingat, minus potest fieri, quam ut casu exstiterint Sibyllinorum oraculorum folia. Adhucdum veteri lingua Saxonica Sags est gladioli genus: vestigia ejus adhuc remanent in Frisia orientali: ubi rustici, maxime antiquum adhuc Saxonicum loquentes, vocant cultrum sags. Cui congruum est quod in scuto suo Saxonia, pro emblemate, abhuc gestat duos saggares, in formam crucis transversim constitutos: & num eo forte respectum, quod Dux Saxoniae, ex Imperatoria constitutione & Bulla aurea, dignitatem sustinet Magistri equitum in Romano imperio? quasi illi principi populoque idoneum sit id militare, prae reliquis omnibus Electoribus, munus, qui antiquitus egregiam saggaris aliorumque armorum peritiam haereditariò velut sibi vendicat? Mihi sane aptissime haec cohaerere videntur. De Procopensibus porro non possum quin istud addam. Tam ex conversatione, quam ab originatione, ipsis nobisque affinitatem hanc vocum, quae inter nos est, constare. Originatio talis est, quod, ut supra ostensum fuit, progenitores nostri linguae Cimbricae & Belgicae authores, circa Chersonesum Tauricam, & illa vicina loca, ex Asia superiore, coloniis deductis, consederint, & inde postea ad ulteriora orbis terrae in Europam, patrias nostras sedes, colonias alias miserint. Conversationis occasio fuit, quod Galli Celtaeque ex Europa rursus in Asiam ad Pontum, Phrygiam, Bithyniamque eruperint, & Galatiam amica possessione, consentientibus indigenis, occuparint, quasi grato hospitio ab vetustis cognatis excepti. Quo tum illud etiam accedit, quod Historiae attestentur, secundum quendam Cimbrorum & Celtarum ad avitas has Ponti suas sedes ex Europa reditum. Tum nempe, cum, auspicijs & jussu Caroli Magni, Saxones domi nimis anguste, ob infinitam suam multitudinem, degentes occupatum loca magis vacua, in diversas mundi plagas, emissi sunt. Tum multorum est opinio Saxones istos, ex parte, in sedes Galaticas ex Dacia, velut ad consanguineos suos, remeasse, & hactenus considere. Vnde & similitudinis multum sit inter Procopensium linguam & Saxonum, an a vero abhorrens? Caeterum iuxta id mihi fuerit, an illa communia vocabula Graecorum, Persarum, Procopensium, & Belgarum, hi ab illis, an ab his illi habeant: non enim est praecipui nostri instituti; verum hoc, quod magna sit & fere incredibilis inter Belgas & nationes quam longissime a nobis remotas, linguae vocumque communitas: id quod clare a me commonstratum satis existimo. Sit ita sane, ut, quia, quemadmodum Hieronymus inquit, Galatia provincia, in quamProcem. in lib. 2. Comment. Epist. ad Galatas. Galli aliquando venêre, cum Graecis se miscuerunt, ideo & Gallica lingua vetus, id est nostra Belgica, aliquid a Graeca, vicissim aliquid ab illa suum fecerit. Est hoc illud, quod hic cumprimis dissero.

Cap. XXV.

Summa. Vocem Theut Celtis Aegyptiisque communem videri casu. Qua occasione degressio fit quaedam longior in hanc disquisitionem: Vnde communitas illa quarumdam vocum, quae est inter Celtas & novi Orbis aliquot incolas. Vbi tum mira quaedam, incunda, consideratu perdigna, & ante hac non observata adferuntur.

DE voce Theut, quam supra commemoravi Aegyptijs antiquisque Cimbris communem pro Deo esse, quid dicam? Recenset aliam adhuc Lipsius verbis Agatharcidae, in Epistola ad HenricumCent. 3. epist. 44. Schottium, quam judicat eandem cum quadam nostra: Casas pro veste coactili; nobis eadem est Casák, ultimâ acutâ. An istae a casu, an a commercio nobis illisque eaedem? Ego a casu dixerim puro puto, etsi Lipsius existimet ab originatione. Nimis pauca sunt, earumque pars altera, Cásas, & accentu & finali literâ praecipuâ nimis Casák dissimilis, quam ut citra Historiam, quae ullius nostrae cum Aegyptijs consuetudinis mentionem faciat, dici possit affinitatem hanc esse ex commercio. De voce Papa, quam supra dixi nobis Europaeis esse communem cum Americanis, dubito an sat firmo talo incesserit oratio; quod eam quoque dixi casu propinquitatem existere. Manum injecit Lipsius. Is in eadem illa ad Schottium Epistola ait, apud eosdem novi orbis Indos, idola, aut Deos ipsorum vocari Pagodi: Becanus aliquis diceret, sic dici ex origine Cimbrica, quasi Reconciliabiles Deos: Pay nobis est reconcilio, God Deus: Dei autem natura reconciabilis, id est misericors. Guaïras dici ipsis flabella, nos vvaeiers dicimus eadem. Topos tegmen capitis illis est: a Top, quod verticem nobis sonat: adderet Becanus & Hôs, & in compositione abjecto H, ôs: Hoos autem nobis est tegmen cruris aut femoris, & plerumque tegumenta hosen dicimus. Lama ipsis ovis est: nobis lam agnus. Qui ex illo orbe ad nos redeunt, alia similia observarunt. Casu ista, an ex commercio, an ex originatione? Ex commercio, inquis non potest: nam ante Europaeorum cum ijs consuetudinem ullam, haec ipsis antiqua vocabula. Qui Lunam alterum mundum, & habitatum tot populis, uti hunc nostrum terreum globum, existimarent (uti quidam aliquando tam fatue voluerunt esse sapientes) dicerent potius illius orbis cives, velut quosdam διοπετεῖς, per nubes ad Indos illos praecipiti via profectos, commercia cum ipsis miscuisse, quam nos Belgas, aut Germanos, ante annos non multum supra centum. Et fateor non factum. An ergo a casu, & fortuito ista? Fere adducor ut contra, quam ante de Papa; & de Papa & de caeteris id nunc abnuam. Profecto nimis manifestae sunt propinquitatis, quam ut casu tam affinia exstiterint. Forte sit impetus animi, & similitudo rationis in causa utrimque similitudinis particularum istarum orationis. Caeterum ego magis isthaec inclinem esse has ex eadem originatione. Nihil est ex doctrina divina certius, quam Indos illos occidentales non esse ἀυτόχθονας, aut etiam διοπετεῖς, sed ex aliqua parte orbis nostri eorum stirpem eò translatam. Originem vero ipsos ducere a linguae Cimbricae nostraeque affinis populis verisimilius pene dixero, quam ab alijs. Scio dum istud probare conor, ingredi me mare non minus vastum, quam illud est quod inter nos & Americam jacet medium. Sed an possim immanem hiatum commoda aliqua ratione jungere, periculum ibo factum. Triplici praecipue argumento conjecturam hanc meam novam munire num possum, videbo. Ad initium ajo, non leviter has ipsas allatas voces adstruere, quod ejusdem nobiscum sint originis: & quidem ita, ut non facile reperias in ullis alijs linguis similia etyma. De Pagodi, Guairas, Top-os, & Lam, palam id est. Papae nomen etsi alijs aliquibus gentibus nonnumquam usurpatum sit, & Hieronymus honoris ergo eo aliquando Augustinum salutat, tamen non ineptis rationibus docetLib. Orig. 7. Gotodanicis. Becanus esse id vere Cimbricum, & constat utique Scytis, quîs Cimbrica lingua fuit vernacula, fuisse, teste Herodoto, Papaeum Deum. Sane nullibi apud ullos populos vox ea in tauto usu est, quam inter linguae Cimbricae gentes: omnes, qui velut Prodei in terris rem divinam facerent, majores nostri Papen appellabant. Deinde id magis linguae nostrae populis fatale est, quam ullis alijs, ut peregrinentur per mundi diversas plagas, ambulent, colonias ducant in terras longinquas. Sic Historia testatur. Id velut innatum adhuc Saxonibus, Germanis, Belgis imprimis adhaeret. Nullius rationis homines ita terra marique sub coeli concavo obambulant. Quin ergo conveniens sit, ut magis, quam alij, ex hoc orbe nostrae originis majores in illum alium primi commigrarint? Postremo constat antiquitus nostros homines ea orbis nostri loca habitasse, quae maxime orbi occiduo sunt vicina: hinc ab Occidente, illinc ab Oriente: quae quidem sunt duae commodissimae viae, per quas in Americam eò potest perveniri. Ab occidente orbis nostri noti partes sunt insulae Islandia, antiqua Thule, & Frislandia. Illae sex aut octo dierum navigatione sunt sitae ab Occidentali parte Britanniae, vel ab Orcadibus. Vnde tum praesertim ex occidentali parte Frislandiae, usque ad orientalem costam Magellanicae, vixdum sex dierum est secunda navigatio. Atque hàc quidem commeatum fuisse a nobis ad Indos illos, & ab ijs ad nos, videor mihi ex Plutarcho divinare. Ille in tractatu De imagine quae in Luna apparet, aliquid refert, quod putem huc haut non facere. Sed tenebricosa sunt, quasi sub crepusculum videntis, aut in somnio per portam potius eburneam, quam corneam: & vix ita clara, quam ea ipsa imago Lunae, de qua agit, apparet. Introducit quendam Syllam philosophum familiarem suum, narrantem quaedam fabulosa, sed umbram quandam habentia veri. Dicit navigatione dierum quinque a Britannia versus Occidentem jacere insulam Ogygiam, & ultra illam Occidentem aestivum versus adhuc tres insulas; in quarum una Barbari fingant detineri captivum Saturnum a Iove. Quod supra Ogygiam quinquies mille stadijs, & supra alias illas insulas minore spatio sit quaedam maxima terra continens. Ejus incolas nos & alios vocare insulares, se autem continentis terrae habitatores. Quando vero stella Saturni (quem pro praecipuo numine colunt) appropinquat ad signum Tauri, quod sit spatio triginta annorum, tum eos ex more magnum facere apparatum ad ej sacrificandum, adque longinquam aliquam profectionem, quibus forte quidam destinantur. Qui proficiscuntur diu multumque jactati, quorum qui aegre se ex mari & naufragijs servant, emergunt in illas oppositas insulas, a Graecis habitatas, ubi vident, per integros quinquaginta dies, Solem vix una hora absconditum sub horizonte. Tum post nonaginta dies, quibus ibi sunt, ab inhabitantibus Graecis amicissime accepti ac pro sanctis habiti, appellatique, ventis placidis eos trajici ad illam insulam Saturniam: in qua nulli alij sunt incolae, quam ipsi, alijque eò ante ipsos missi. Quibus post annos tredecim, quibus cultu erga Saturnum defuncti sunt, lege licet ad suam redire patriam: sed multos in perpetuum ibi malle manere, partim quod ibi splendide atque opipare habeantur, partim quod a Deo prohibeantur, qui se eis velut intimis suis quà per somnia, quà per signa externa, quà per spiritus suos & daemones quasi repraesentat; Saturnum enim ipsum ibi in magno antro cujusdam rupis resplendentis, quasi ex auro obrizo factae, jacere, somno, loco cipparum ferrearum, a Iove constrictum, ut inde movere se nequeat. Ab avibus eum pasci, allata ex coelo ambrosia. Insulam porro totam plenam esse suavissimis odoribus disparsis ex illo antro. Spiritus autem illos, velut aulicos Saturni, illi servire, siquidem ij sunt, qui ei famulabantur, dum inter homines regnaret. Similibus mirificis & outopicis rebus omnes fabulae scenae sunt plenae. Asserit vero Sylla haec sibi relata a quodam peregrino, qui tum temporis Romam, aut certe in hunc nostrum mundum venerat, ex altero illo occiduo: qui unus fuerat ex illis ablegatis ex patria sua, ad peregrinandum, & sacrificijs, nomine patriae, Saturnum Deum in illa insula Saturnia colendum: quem tum post annos triginta aviditas magna coepit videndi magnam insulam (sic enim nostrum orbem appellabat) atque ita erroribus, non minoribus Vlyssaeis, per mare, per terras, per gentes & urbes diversas, tandem Carthaginem appulisse: inde vel in Italiam, vel eò, ubi coram Sylla cum eo egit. Laudatur a Sylla peregrinus iste, quod esset magnus philosophus, & undiquaque eruditus. A quo tum alia mirabilia, tum de Luna, praesenti scilicet illorum disputationi apposita, summa & vix revelanda arcana intellexisset. Quae cui legendi cupido est, in Plutarcho quaerat. Quid de istis judicandum?

Polypodis caput, quoddam in eo bonum, quoddam malumπουλύποδος κεφαλὴ, ἕν μὲν κακὸν, ἕν δὲ καὶ ἐσθλὸν.

Certe aliquid in eo male verum, aliquid est bene verum: quaedam etiam sunt medij generis: Adeo ut sane in hac narratione

Sint mala, sint quaedam mediocria, sint bona multa.

Totum hoc de Saturni antro, compedibus somni, avibus pincernis, daemonibus pedissequis & aulicis, quam est male verum; quam Graecanice vanum? quam ipso Saturni somno somnolentius? Quis non putet legere partem mendacissimae historiae Pantagruelis Rablaesiaei? aut prorsus idem, quod Plato hariolatur de insula A-tlantide? De me, somnium mihi legere videor Senecae de Apotheosi Claudij. Nisi quis putandum existimet, Cacodaemonem miris praestigijs tum illusisse mortales miseros: quibus sane non absimila quaedam ab eo fieri inter infelices utriusque mundi cardinis Indos, hodierna experientia attestatur. At de eo quid dicendum, quod insulas illas alias, Saturniae vicinas, dicit a Graecis fuisse habitatas? Ἐν δοιῇ μάλα θυμὸς. Dubiae valde est fidei. Insulas esse circa id fere maris & coeli, similes istis, quas describit, non negandum est, & quas putem esse has ejus, mox disseram: sed quo fato in eas Graeci? Dicemus esse Graecanicam vanitatem & arrogantiam? & quod Plutarchus homo Graecus ita fuerit, ut plerique ejus populares, qui, si quid uspiam prope proculque sit mirabile, id sibi gentique suae vendicant? An credi vero etiam possit, quod, quemadmodum sane Graeci olim multum navigationi & negociationi fuerunt dediti, genio quodam Argonautarum & fato Vlyssis agitati, sicut Massiliam, Rhodam, Vlyssopolim, Astypyrgum in Rheni ripa, & similia loca habitarunt; sic itidem ad has insulas Boreales, vel quadam fortuna sua sint delati, vel animi quadam audaci alacritate penetrarint? &, sicut supra attigimus, eos in ultimas Britanniae partes pervenisse, sic inde ultra etiam progressos? cui fere obstat, quod in illis insulis (Islandia nempe & Frislandia) nihil hodie reliquum sit, vel de lingua Graecorum, vel de moribus. Verum ei opponatur, neque id magis videri aut Massiliae aut Lisbonae, aut in alijs locis Europae, ubi Graeci colonias habuerunt: Iam vero in historia hac, verissima haec sunt; Esse ab Britannia, sub occasum aestivum plerasque in Oceano insulas; ea fere distantia, qua hic dicitur: post illas sequi maximam terram continentem; cujus habitatores merito existimare possunt, se solos habere terram continentem, reliquas omnes tantum insulas: est enim nova illa terra fere major quam tota Europa, Asia & Africa simul: distantia etiam ejus fere talis hodie ab Islandia Frislandiaque reperitur. In istis itaque nihil improbi. Notari autem quasi digito Islandiam Frislandiamque hic patet, ex spatio, quo tam a Britannia quam a magna illa terra continente dicuntur distare. Dicit insulam Ogygiam distare quinque dierum navigationem, puta vento secundo, a Britannia. De nomine Ogygia hic non disputo: sed ajo hic designari situm Islandiae (quae & Thule dicitur) Frislandiae, Groenlandiae, & Podaliae. Iacet Podalia exigua insula parte coeli longitudinis circiter quinta; extremum vero Scotiae, quae & veteribus Britannia erat, parte circiter decima-sexta: ita ut inter hanc & illam sint gradus vel partes undecim, quae sunt miliaria Germanica centum sexaginta quinque. Vide num illa fere quinque dierum spatio navigationis secundo cursu conficientur: ita ut hic per Ogygiam Podaliam, quae & quibusdam Bussa dicitur, designet. Ab hac, Occasum aestivum versus, jacent tres insulae majores, Frislandia, Islandia, & Groenlandia, aequali fere spatio inter se dissitae. Prope propter has insulas iacent Drogeo, Icaria, & aliae quaedam, quarum una fuerit illa insula Saturnia. Terram porro illam magnam continentem dicit distare ab Ogygia stadiorum quinque circiter millia, id est milliaria circiter centum sexaginta. Quod fere spatium est inter Terram de Laborador & Podaliam. Tres reliquas insulas dicit minus distare ab illa continente magna. Et sane Groenlandia, Islandia, Frislandia, sunt illi Terrae de Laborador, quae est initium Americae, propius sitae. Inter enim Frislandiae & illam sunt tantum gradus septem, id est milliaria circiter centum & quinque. Quis adhuc dubitet quin hic Plutarchus nobis Islandiam Frislandiamque delineet? Diceresne cum hodiernas nostras mappas mundi habuisse ante se positas, cum ista scriberet? Num viam, ad Novum Orbem, ante annos plus minis centum recognitum, ante annos plus minis centum recognitum, ante annos mille & quadringentos demonstravit? Quod a nemine tot saeculis animadversum esse, ut hoc duce illac iter ad Mundum illum alterum experiretur; nunquid omni fere ratione videtur carere? Praesertim cum Thule tam omni Graeca Latinaque Historia celebrata sit, & tam ipsa, quam Frislandia ab Anglis Saxonibus alijsque Europaeis commercijs nullo non aevo frequentata, propemodumque a gradu ad gradum ex Scotia per Frislandiam & Groenlandiam in ipsam Americam sit praesto descensus. Et quis scit an non a Columbo amissi hujus Orbis repertore hoc filum visum & tacite sit collectum, ad investigandum id, quod hinc nosse poterat in Occidente latere? Atque ita quidem istud beneficij haec semifabulosa narratiuncula nobis praebet, quod facem claram praefert, ad videndum id, quod non potest non placere. Nempe ut hinc videamus, non semper etiam fuisse Occidentalem hunc Orbem Europaeis incognitum. Quod notus fuerit Asiaticis, & quidem tempore Solomonis, qui eò classem suam emiserit, ex mari rubro, id non frivolis argumentis iam dudum fuit observatum a multis, & fere iam apud omnes in confesso est positum: sed ex eo tempore nihil pene aut scriptis aut sermone cujusquam, de latentis hujus Orbis notitia est traditum. Fabula illa Platonica de insula illa maxima Atlantide, innuit Platonem alicubi aliquid de America, quasi e longinquo e camino sumum, vidisse: sed ita, ut eam vi Oceani absorptam ac prorsus perditam deploret. Solus puto hic locus Plutarchi est reliquus, qui aliquo modo, aliquam adhuc notitiam Trajani Imperatoris, sub quo Plutarchus vixit, tempore magnae illius continentis fuisse ostendit. Ego vero satis mirari non possum, quo fato contigerit, quod tam magna Orbis pars, in tanta praestantissimorum ingeniorum copia, & rerum omnium luculenta experientia, qualis semper fere, in Europa imprimis, fuit, tam diu incognita, ac si verruca aliqua terrae fuisset, latere potuit. Accidit ei fere quod de Nilo dicitur, qui alibi, dum aliquantulum spatij a fonte suo apertus, & sine hypocrisi emensus est, se mergit sub terra, & conditus sub arenis saxisque per immensa itinera invisibilia, rursus in propatulum alibi emergit: similiter fere notitia occulti Mundi aliquandiu visa, per saeculorum multa volumina abscondita, nostro iam aevo rursus sub aspectum comparet, superba auri divitiarumque immani vi. Et Plutarchus hic, etsi ubique summus, tamen tanto habendus est major, tanto ferventius exosculandus, quod ille solus haec inter Scriptores tam clarum vidit, nec mundo invidit, etsi ea non sine fabulae involucro exhibuit. At nos jam ex hac peregrinatione in portum, unde enavigavimus, fere ad Antipodes usque revertamur. Puto nunc instar ferme Oceani, liquidum esse, exstare viam, qua per Occidentem nulli commodius, quam linguae Celticae homines, genus suum una cum lingua transfretare potuerint. Nos, Germanique & Saxones in propinqua, ab hoc quidem mundi latere, Indiarum illarum vicinia. Quin & Islandia, Frislandiaque, quas supra ostendimus esse linguae Cimbricae, ipsis ante fores sunt. Altera porta patet in Americam ab Oriente: ex regione Scytica Tenduc. Certe non usque magnum est Fretum Anianicum, quod inter Tenducum & Anianam regionem Americae intercurrit, dividens Asiam ab eadem. Circa enim Tenduc & paulo superius, prope Quinzai in extremo regionis, quae a nonnullis Vng, a nonnullis Gog dicitur, sub circulo Arctico, est inter extremum promontorium Asiae, & promontorium Fortunae in America Freti Anianae, vix quatuor graduum spatium, id est sexaginta milliariorum Germanicorum: qui non est longus transmissus, praesertim in tuto placidoque mari. Tum magna insula Iapanica hic fere inter utrumque iacet, quae utrimque ex continente transfretationem breviorem facit. At vero ex Oriente igitur, an ab Occidente primitus humanum genus in Americam est depositum? Mihi si quid hic judicare licebit, dixero ex Oriente. Nam étsi satis commodum supra ostendimus, eò esse per Thulen accessionem, tamen quia serius, paulatim progrediendo, Cimmerica soboles, id est Cimbri, Saxones, Dani ex Novigo in Thulen & alias ei proximas insulas delati sunt, & citius putem Americam ab hominibus occupatam, non eò primitus pervenisse autumo. Postea forte eò alij quoque ex Occidente accessere, sed mea opinione non primi. Asia vero non dubito, quin, ut caeteris omnibus mundi regionibus fuit communis quaedam populorum officina, sic & Americam, illa via, quam monstravi, primis suis hominibus instruxerit. Primus homo in Asia creatus. E seminario familiae Noachi secundus mundus in Asia repullulavit. Tum docet sanctissimus Moses coelesti sua doctrina, dispersionem gentium, ex Noachi posteris, in universam terram esse factam. Ea Americae vicina maxime continens, ex ea brevissima trajectio. Asserit Arias Montanus in Peruana, apud montes, qui ab Hispanis Andes sunt dicti, manere adhuc antiquissimam urbem Iuktam dictam. Hinc colligit, quod a Iobabo, filio Ioktanis (cujus pater fuit Heber, avus Semus) ejusque familia, Peruana sit occupata. Eo magis quod Moses diserte asserat, habitationem filiorum Ioktanis in disseminatione populorum fuisse usque ad montes Orientis: Andes autem κατ' ἐξοχὴν dici montes possint, quod longissimi sint montium omnium, qui hactenus in orbe sunt visi: Nec ideo putandum Mosen non designasse montes Andes, quod vocet eos orientales. Nam etsi nobis sint occidentales, tamen propter orbis convexitatem Bactrianis illisque Asiaticis vicinis orientales sunt, quia nobis Occidens, qui illis Oriens. Similiter alterius etiam filij Ioktanis, Ophiri nepotes Peruanam petijsse multi existimant, & ab Orpher vel Oper dictam regionem Peru, per metathesin literarum: & inde Iudaeis aurum Ophir fuisse, ut nobis hodie obrizum. Nec dubium, quin id factum sit aut vivo adhuc Ioktane, aut non diu post obitum ejus, siquidem nepotes ejus nomen ipsius celebrare voluerunt illa a se urbe condita: saltem ante Mosen factum fuit, qui haec de ijs describit. At ejus tempore, multo minus ante, non erat adhuc ab his occidentalibus partibus mundus ita habitatus, ut hinc in Americam coloniae potuerint mitti. Iam si Peruana primò ex Asia est petita, & inde habitatoribus instructa, magis id tenendum de Mexicana, quae Asiae multo est vicinior. Adhaec vero, ita habendum arbitror, non casu nec nihil tale cogitantes, id quod aliqui putant, tempestatibus invitos jactatos, primos habitatores in Indias occiduas, velut e naufragio emersisse: sed consulto & ex distinato petijsse, ut alij alias, has sibi sedes: tam instigante atque agente numine divino; Quod undique ad orbis sua praedia & villas colonos misit villicosque, hos illò, ut alios aliò. Nec ignorare potuerunt, has terras ibi esse, & non vacuas esse relinquendas; Noachus utique utrumque scivit: quem id posteris tradidisse, an dubitare possumus? & nepotes an ex traditione accepta dicemus neglexisse? Sed cujus linguae fuere, qui eò primi intrarunt? Res ipsa suffragabitur, si dicam Cimbricae. Sacas Scytasque linguae illius nostrae homines fuisse, ante ostendimus. At ijdem illa lo[c]a, trajectui proxima olim insederun[t]. Tartari certe Scytis successores: illorum adhuc sedes usque ad oras freti Aniani extenditur. Quid? an erret quis, si dicat Regnum Tenduc prope fretum adhuc ostendere manifesta vestigia linguae Cimbricae? dicique quasi, T' en-den-houc, id est ad finem anguli? Te ad, end, finis, den atticulus τὸν Graeco respondens, houck vel houc, angulus, per syncopen Tenddhuc; & euphoniae causa, vel senio temporis, abjecto altero d & h, Tenduc? Certe est ibi prominens angulus, qui finem ultimum facit terrae Asiae. Ab alia parte freti, in ipsa America, duo adhuc signa apparent, quae superiora comprobent. Primò, in Regno Anian vivere homines more Scytarum & Tartarorum, Heroasque ut illos nobiles, non fixa oppida habitare. Anne igitur Scytica sint origine? Praeterea, num vox Anian est etymi Cimbrici aut Scytici, quasi Anganck, vel Angan a postremo producto, & temporis progressu corrupte Anjan? id est accessus? An propositio ad, gan ire, ganc itio. Id quod tum duo probat: primum ibi fuisse ex Asia celebrem quendam accessum: alterum, qui accessère, fuisse linguae Cimbricae. Cujus & alterum est munimentum, quod supra Anian ad Aretum, in eadem America, est quoque Regnum Bergo. Berg lingua significat Cimbrica aut montem, aut recipio me vel aliud in tutum. Sive igitur a montibus, qui ibi sunt, primi incolae illum locum Bergo vocarunt, sive quod, transmisso freto, ibi se suaque in tutum receperint, vocis certe origo est mera Cimbrica. Nescio an fallar; non inepta videtur divinatio. Colligamus iam vela. Non usque absurdum erit, si dicam primos Americae & Indiarum Occidentalium colonos fuisse ex Asia generis Cimbrici: & quae ibi voces similes exstant nostris, non casu sic exstitisse, sed esse certae originationis nostrae: idque eo magis, quia ab Occidente quoque Cimbrici homines ex insulis illis Borealibus, eò additamenta tam hominum, quam linguae potuerint intulisse. Nec negaverim, quin alterius quoque linguae homines eò, sive ex Asia, sive aliunde intrarint & genus severint, uti de Ioktanis nepotibus antea retuli: sed tamen ea, quae attuli argumenta, non inidonea sunt probando, quae ibi sunt linguae Cimbricae similia, ea esse Cimbricae originis.

Cap. XXVI.

Summa. Compendio, ad majorem confirmationem superiorum, velut sub aspectum constituuntur de lingua Germano-Belgica ista; Esse eandem cum lingua diversissimorum antiquissimorum, fortissimorumque populorum, nempe, Cimmeriorum, Scytarum, Sacarum, Sarmatarum, Celtarum, Dacarum, Gothorum, Gallorum, Galatarumque: quando & quomodo linguae illi nostrae populi sint conjuncti: unde & qua in Belgium venerint. Ex omnibus illis de linguae Belgica dissertis deducta triplex ratio, faciens valde pro opinione Becani, linguam nostram esse omnium primam.

VErum enimvero, quo uno quasi conspectu & synopsi quadam simul possit videri, quaenam sint fundamenta, quibus superstruo praecipua illa, quae isto Tractatu linguae Belgicae praerogativis quibusdam singularibus, uti de sui cum alijs linguis prae-stantissimis communicatione, latissima diffusione, & antiquitate ejus ago: erit hoc Caput instar tabulae cujusdam, qua ob oculos proponam rerum istarum capita; Linguam Belgicam esse eandem cum diversissimorum, antiquissimorum, fortissimorumque populorum linguis: quando & quomodo populi illi linguae nostrae conjuncti sint: unde & quomodo, quave via in Galliam & Belgium venerint: tum ex antiquis hisce rebus gestis & alîus generis aliquot argumentis additis, maximam ejus canissimamque, vegetam tamen & integram, vetustatem manifesto evictam dabo. Brevis interim quantum res patietur esse laborabo, & in compendium omnia cogam, ut lectorem sublevem taedio. Faculam porro hic nostram accendam (non enim me pudet utilis adjutoris) a lampade Ioh. Goropij Becani: proh, quamIoh. Goropij Becani laudatio. opulentae eruditionis & tersi judicij, acutique ingenij viri! Cujus oculi tantum, quod in hoc studij genere viderint, equidem miraculo est mihi: nec possum, quin in istis eum dicam ferme

-Dijs similem virum. θεοῖς ἐπιείκελον ἄνδρα.

Quem merito sic alloquitur doctissimus Torrentius:

Non quo priores Historiam fereLaevin. Torrent. carm. Lyrico, quo honoravit Becani Origines.

Finxêre pacto, tu quoque somnias

Portenta, quae narrante matre

Attoniti stupeant alumni:

Nec sola nostri Pergama Achaïcis

Vastata flammis: quò referunt genus,

Qui sola pervulgata norunt,

Nec propria meruêre laudem:

Αλλ' εὐθημοσύνῃ πινοτόφρονι πρωτο͂ς ἔφῃνε

μυελὸν ἀρχεγόνου κρήγυον ἱστορίης.

Sed per concinnum ordinem sapiente mente primus detexit

Medullam priscae cordisuavem historiae.

Vti de eodem convenientissime Falkenburgius. CumCarmine Originibus Becani praefixo. Cimmerica itaque lingua Belgica nostra est eadem: quî hoc probo? quia est eadem cum Cimbrica. Testibus enim Plutarcho, Diodoro, Strabone, Cimmerij ijdem qui Cimbri: prius Cimmerij, temporis lapsu, Cimbri dicti. At an nostra eadem cum Cimbrica? Omnino. Substantiâ ipsà nostra eadem cum Suedana, Dana, Norvega. Rodericus Toletanus scribit: Teutonia, Dacia, Norvegia, Suetia, Flandria, & Anglia unicam habent linguam, licet idiomatibus, dignoscantur. Experientia adhuc optima istius testis est. Et quamvis Suedanorum, uti & illis finitimorum Danorum aliorumque dialectus sit multum mutata a vera Teutonica, id factum est, quod cum Moschis, Lapponibus, similisque barbarae linguae populis mutuum commercij ipsis fuerit. Tum & Windi a Germanis & Saxonibus expulsi in illas oras confugientes, secum simul linguae corruptelam intulêre. At Dani, Suedani veri Cimbri, qui Chersoneso Cimbricae, quam habitant, nominis sunt authores. Etymon Cimbri idem approbat: dicitur enim Cymber, quasi Cumber, id est vix ferendus. Cúm (u late pronunciato, quasi ou) Saxonibus inferioribus hodie adhuc vix significat: beer vel beur ijsdem & Anglis beare, fero, porto: unde Belgicum bery, id est feretrum. Per hanc paranomasiam nominis dicit Festus, Gallos sua lingua dixisse Latrones Cimbros: quia nimirum Cimbri erant feroces, & ad mare habitantes latrocinijs maritimis dediti: Vnde nomen gentis proprium transijt in appellativum, quasi vere Cymbri dicti sint, id est ob latrocinia vicinis vix ferendi aut tolerandi. Cummer vel Cumber etiam hodie Belgis solicitudinem & molestiam significat. Sic una est cum Gotica. Id praeter constantem multorum Scriptorum asseverationem, etiam nominis etymon indicat. Goti quasi Gueti, id est boni, Germanice aut Belgice dicuntur. Item aliorum tum propriorum, tum appellativorum Goticorum nominum, passim apud bonos Authores sparsorum etymologia id & formae indicant. Getae autem veteribus Latinis & Graecis ijdem prorsus, qui recentioribus Goti. Claudianus eruditissimus, & rerum Goticarum pergnarus, Gotos ubique Getas vocat. Iulius Capitolinus Goti Getaeque nomine sine discrimine utitur. Abusu quodam & immutatione veteres Graeci Latinique Getae dixerunt pro Guetae. Ergo si lingua nostra eadem est cum Gotica, est & eadem cum Getica. Ac proinde etiam cum Massagetica: Massagetae enim, ut similis nominis, sic similis cum ijs generis, indolis, linguae. Massagetae etymon, Mas an guet, id est coacerva bona, vel opes, lingua Belgica. Ferocior quippe haec gens, communi nomine se ad rapinas velut incitabant. Strabo & Plinius paulo aliter vocant eam gentem, quam Arrianus Chorasmenos: sed omnes asserunt esse eam de gente Massagetarum. Ergo & illi nostrae linguae fuerunt: Sic non modo etymon indicat, quod refert indolem Teutonicam, sed etiam nomen cujusdam Regis eorum: quem Arrianus dicit appellatum Pharaemanem, & venisse ad Alexandrum Magnum cum quingentis equitibus, retulisseque se tenere vicina Colchis & Amazonibus. Pharaeman dicitur quasi Waer-rae-man, id est, veri consilij vir: quae notatio maxime est conveniens viro principi. Quia etiam Amazonibus vicina loca se tenere narrabat, quid miri, si illarum linguae, ut & sedes, Chorasmenorum fuerit affinis? Adeo ut cum hac lingua nostra Gotica eadem fere fuerit. Quis credat? Sed in Amazonicis suis Becanus multa affert, quae id credibile reddant. Est quoque lingua nostra eadem cum bellicosorum illorum priscorumque Sacarum lingua. Eos esse progenitores, proavos, atavosque nostri aevi Saxonum; quinimo Saxones esse Sacas, alia iam sede & tempore utentes, judicant probatissimi quique Authorum. Quomodo vero magis eadem est lingua Dorica cum Attica, quam nostra cum Saxonica? Et Sacae nominis notatio nonne est Cimbrica? quasi Sac, a longa, & ken, id est causam nosce: cujus se nominis symbolo gens religionis & sapientiae studiosa, in universum commonefacere volebat, tum aliarum rerum omnium causas, tum supremam causarum causam Deum recte ut nosse adniterentur. An non hinc aliquis verisimiliter dixerit, esse Hebraeum Zaken, id est senex? (quae tum vox esse ex cognatione eadem videtur, levi quadam metathesi literarum facta:) sunt autem senes Zakens, rerum cognitores. Sacarum autem germen & soboles quaedam Daae, vel Dacae: qui illi sunt populi, qui hodie Daciam (vulgo Transylvaniam) habitant. Cum quorum lingua hodierna non modo lingua Belgica magnam affinitatem habet, sed & cum vetusta. Non mirum, quandoquidem coloni quidam Sacarum sunt. Nominis etymon est Cimbricum quoque, Daën quasi Daden, id est factores, & Daken quasi Daden, vel Daet-ken, id est factum nosce. Volebant enim sic se nomine discriminare ab ijs quorum coloni erant: & se nomine suo commonefacere, ut facta egregia bene nosse & facere discerent. Et supra audivimus Rodericum Toletanum ante annos CCCC testatum, Teutoniam, Daciam, & Flandriam eandem habere linguam. Est apud Horatium vestigium velut recens adhuc, quo colligitur Belgicae linguae veterem Dacorum linguam non absimilem. Is laudans Augustum, quod Dacos coercuerit, incursiones in Romanas provincias facientes, ait inter alia:

Occidit Daci Cotisonis agmen.

Cotison, quasi Gotes Sôn, id est lingua Belgica Dei filius. Sic nempe dux ille dictus est, quia optimates se suosque liberos pro Deorum progenie ab alijs haberi volunt. Adeo ut non tam similitudo illa linguae Dacicae, quae hodie est, orta debeat putari ex eo, quod eò a Carolo Magno deducti sunt Saxones, quam quod ex antiqua lingua superstes maneat. Quid? anne Sauromatarum, vel Sarmatarum, qui ijdem, linguam eandem cum Cimbrica vel Belgica dicere liceat? Certe Sauromatae coloni Cimmeriorum, vel ijdem cum Cimmerijs. Quae quidem causa est, quod aliqui Historici Amazonas uxores fecerint Cimmeriorum, alij Sauromatarum, quia nempe ijdem sunt. At an non supra ostensum, Cimmeriam & Cimbricam linguam eandem esse cum Germanica? Tum Latini vulgo non aliter distinguebant Germanos a Sarmatis, quam quod isti plaustra pro domibus habitarent, illi fixas domos: Iudicantes alioqui genere & lingua esse eosdem. Sic Tacitus Venedos ideo potissimum a Sarmatis separat, & Germanis vindicat, quod domos non plaustra habitarent: aliàs fere eandem gentem innuens, sermone videlicet & moribus. Addit insuper Becanus, quod nominis etymon est Germanicum: Sauromatae quasi Saure-maeten, id est acerborum aequales socij. Sic enim Amazones vocabant hos suos maritos: uti tum omnes mariti uxoribus sunt rerum durarum & acerbarum socij. Quid porro notius, quam Getas aut Gotos & Sarmatas gentes esse affines? Adhaec lingua Belgica eadem ipsa origine cum Scytica. Sic supra docui ex nominis etymo, quod quasi scutters, id est jaculatores, dicantur: tum ex Melanchthonis aliorumque aliquot nostri aevi doctorum virorum sententia. Iam addo ejusdem sententiae aliquot vetustos Authores. Trebellius Pollio Scytas vocat Gotorum partem.Vide & Plutarch. in vita Marij ita aslerentem. Strabo eos maritimos Getas vocat: Plinius ultimos Germanorum. Apud Arrianum etiam Istro proximi Goti Scytae appellati sunt. Iosephus etiam Annalium scriptor aperte scriptum reliquit, Gotos non solum natione, sed appellatione etiam Scytas esse. Cum Thracica quoque lingua Gotica & Belgica eadem, & proinde cum Mysica vel Mesica, quae eadem cum Thracica. Apertum quidem illud Strabonis est: Aelium Carum sua memoria misisse ex Transistrana regione in Thraciam quinquaginta millia Getarum, ubi adhuc habitent sub nomine Mysorum: Addens Getis & Thracibus eundem esse sermonem. Certe Thirax, unde Thraces orti, fuit Comeri, unde Cimmerij & Cymbri, frater, & filius Iapheti, cujus posteri praecipue mundi Borealiora occuparunt. Ejus quoque indicium est, quod Strabo dicit lingua Thracica urbem dici Briam, quasi Vriheyt, voce peregrina male ab homine Graeco pronunciata. Vriheyt autem Teutonice vocatur, collectio aliqua hominum oppidi privilegio donata. Quam simile etiamnum huic est nomen celebris illius Territorij Brugensis in Flandria, quod Vria vocatur; magnae libertatis privilegijs donatum? Quam, inquam, parum differunt Bria & Vria, tam nomine quam re? Media ibi vocem inchoat, hic semimedia. Ibi unum oppidum significatur, hic tota ditio. Stephanus Byzantius testatur de Gotis ita: Gothorum quidem gens olim juxta Maeotidem sede fixerunt, inde in Thraciam interiorem trajiciebant. Est etiam in Ponti septentrionali litore in Thracia promontorium quoddam magnum, quod Appollodorus magnum montem vocat, nomine Odessos, quasi Hood des sees, id est caput maris, lingua Belgica. Procopius dicit in obsidione Anconae Belisarium habuisse quendam armigerum natum in Thracia, nomine Vlen mot: cujus etymon plane est Belgicum, quasi Vlen moet, id est Bubonis animositas. Quid si dicam quoque Phrygicam linguam non abhorruisse a Belgica? Dicit quidem Strabo Thracum & Phrygum linguam fuisse eandem. At illos lingua Theotisca vel Teutonica usos fuisse probatum est modo. Phryges porro genus duxerunt ab Acanez filio Comeri, patris Cymbrorum omnium. In illorum regione, circa Bosphorum Cimmerium, adhuc Romanorum temporibus, fuit & Terra & palus Ascania. Tum Homerus ducem quendam, quiIliad. 2. Phrygum exercitum ad suppetias Trojanorum ducebat, vocat Ascanium, venientem procul ex Ascania. Ab eodem Ascanez Germani genus ducunt, qui primò Ascanes vel Theascans vel Theotiscens, postea Germanij & Germani sunt dicti. Elias Levita doctissimus Iudaeus dicit se Ascanzi esse, quia in Germania erat natus. Est etiam adhuc Comitatus Ascaniae in Germania, quorum Comites soli fere vetustissimum gentis suae nomen ortum a veteribus Ascanijs, qui ad Hercyniam incoluerunt, conservarunt, inquit Melanchthon. Et tempore Claudiani adhuc haecIn Chronicis. Goticae Phrygiaeque gentis conjunctio aut continuata, aut renovata fuit. Sic enim de ea ille:

- Ostrogotis colitur, mixtisque Gotinis

Phryx ager. -

Si genus Phryges & Germani habuerunt commune, quid miri ergo, si & linguam? Idem ex eo concludit Becanus, quod, ut supra vidimus, Phrygica lingua Bec significet panem: Germanis autem Bec etiam panem denotet: unde Becker vel Backer, id est pistor, factor quasi panis. Revera, inest voci Bec multum adhuc hodie in lingua Germanica cognationis, circa rem cibariam. Bec est os, vel homines vel avis, quo panis sumitur: Bicken est avium commedere, & catachrestice etiam hominibus tribuitur. Backen est panem conficere; Bac est vas, ex quo cibus sumitur. Weg est panis ex cibrata mola confectus: quod a Bec Phrygico eo tantum differt, quod B, litera media sit mutata in mediam G: etsi Alemanni pronuncient Weck tenuiter. Ac facile quidem Graecorum vitio, male scribentium vocem Phrygiam Weg, acciderit, ut non Weg sed Bec dixisse putentur. Addubito an vox Chaldaea Bag, cibus, uti in Daniele usurpatur, non habeat cum Bec aut Weg affinitatem aliquam. Quid, si quis Trojanos non absimilem linguam Belgicae habuisse dicat? Hoc, inquis,

- Credat Iudaeis Apella,

Non ego: -

An igitur nescis, quicquid est bonorum Authorum Trojanos & Phrygas gentem unam facere? eosque ab Ascanez & Comero cum Germanis ortos? cogita Ascanium Aenaeae Trojani filium: aspice in eo signum & mnemosynon, quod Trojani ejusdem sunt Theasconibus originis. Si etiam Priami, Hectoris, Paridis, Alexandri & similium nomium Trojanorum etymologias liberet late persequi, non inconcinne ad linguam nostram Teutonicam possunt reduci. Longobardorum porro lingua fuit etiam Cimbrica, qui eam in Italiam ex parte intulerunt. Paulus Diaconus dicit Argam eos dixisse pra-vum; argh adhuc Belgis idem: Scilpor Armigerum, quasi Schilt-beur; Schilt clypeus, & Beur gero: Marpais, curatorem equorum, Mar equus, Paise vel Paie, satisfacio, quod desideratur, facio. Celticam vero linguam eandem esse cum Germanica aut Belgica, notius est, quam ut probationem requirat. Quid enim tritius, quam omnes vetustiores Graecos Latinosque Scriptores Celtas & Germanos, pro ijsdem passim posuisse? Denique Galaticam linguam antiquissimam, qua in universa Gallia sunt usi, cum Cimbrica & Celtica fuisse eandem, perfacile quoque est ex Scriptoribus colligere. Dilucide de eo Lipsius, ejusmodi antiquitatum intimus familiaris: cuique hîc credendum, velut loquenti non sine certa ratione: Non, inquit, nos Belgae tantum, sed ulteriores atqueCent. 9. epist. 44. interiores Celtae, & quicquid Franci occuparunt, lingua etiam Germanica usi. Exstat canon Concilij Turonensis, sub Carolo Magno: Vt Episcopus Homilias apte transferre studeat in rusticam Romanam linguam, aut Theotiscam, quo facilius possint cuncti intelligere. Itaque apparet Theotiscam tum honestiorum & nobilium fuisse; rusticos & viliores Romana illa corrupta, id est, hodierna Gallica usos; Quae tamen mox invaluit illa pulsa. En quicquid Celticae fuit regionis olim, fuit Germanicae linguae, istamque priorem paulatim ab hac hodierna Gallica fuisse pulsam: Quam an ideo canon vocet rusticam, quod rustici & viliores ea uterentur, num a Lipsio recte divinatum sit, dubito: forte ideo rustica Romana dicta fuit, quod esset corrupta & barbara Romana. Nihil autem certius esse, quam fuisse antiquitus Cimbricam, minime autem Graecam (uti aliqui ambitiose hallucinantur) per Gallias omnes in usu, permulta sunt, quae testatum faciunt. Ac imprimis illud Hieronymi testimonium, quod ante citavimus, quo indicat, Galatas, in Gallo-Graecia habitantes, usos fuisse peculiari sua antiqua lingua, quae eadem erat cum Trevirensi. At illa ut Belgica urbs, sic Belgica & Germanica utebatur lingua, uti adhucdum facit. Galli etiam etymon idem indicat: dicuntur ita quasi Ga-Ly, euntes populi: Ga Belgice & Cimbrice eo, Ly populus. Omnis enim Historia testatur, proclives fuisse Gallos ad eundum & redeundum, per varias terras, colonias sedesque mutantes. Quae etymologia aptior mihi videtur, quam ut a Wandelen, id est ambulare, dicti sint: unde potius Vandalos puto nominatos. Ostendimus ante quoque multa nomina propria virorum & populorum gentis Gallicae aut Celticae, etymologias habere linguae Cimbricae, aut hodiernae Belgicae; quibus unam adhuc addam, quae ut est memorabilis, ita non obscure ostendit it quod hîc disputo. Pausanias antiquissimus scriptor Graecus, quando in Phocicis suis agit de antiquis illis Gallis Graeciam invadentibus, ait, ipsis fuisse hunc morem, ut in bello singulos equites sequerentur duo famuli, qui & ipsi erant in equis, eo fine maxime, ut si forte praeliantibus dominis equus esset amissus, statim suum submitterent; & si vir concidisset, servus in ejus locum succederet: quod si utrumque belli impetus evertisset, iam esset praesto tertius. Eam vero pugnae institutionem, dicit Pausanias, eos vernacula voce nominasse Trimarcisiam; addens, Equum enim Marcam appellant. Recte observavitIn Gigantomachia Orig. lib. 2. Becanus, dici Trimarcisiam, quasi Tri, Mar, Cise: & quod Pausanias, homo Graecus, linguae Gallicae ignarus, male dixerit, equum eos Marcam appellasse, cum Mar vel Meer sit equus: ut & usus adhuc docet, & modo ex Paulo Diacono, e Longobardorum, qui Gallici generis erant, lingua audivimus. Recte etiam Becanus, quod dicit vocem compositam ex Tri, vel Dri, id est tres, & ex Mar, vel Meer, id est equus: sed quod dicit tertiam syllabam esse Cis, id est censum vel vectigal, quia scilicet equites Galli hunc censum vel vectigal dominis suis, quibus suberant, debebant, quod tribus equis ijs in bello servirent, de eo sane dubito, etsi non usque incongrua sit conjectura. Dicerem potius loco Cise fuisse Kiese, id est eligo: quod eques ex tribus equis in praelio electionem posset habere. Nam sane vox Cis non est proprie Cimbrica, sed est truncata ab accis, quae derivationis Latinae est. Itaque Trimarcisia dicta est, quasi Dri, Mar, Kiese: omnibus tribus vocibus puris putis Cimbro-Belgicis. Quid luculentius probare posset a plurima usque antiquitate linguam veram Gallicam eandem esse cum hodierna Belgica? Non magis rudera Amphitheatri Pompeij ostenderint, ex quo illud lapide fuit. Itaque cum Cimmerica, Cimbrica, Suedana, Dana, Norvega, Gotica, Getica, Massagetica, Chorasmenica, Amazonica, Sacaea, Dacica, Sarmatica, Scytica, Thracica, Phrygica, Trojana, Longobardica, Celtica, antiqua Galatica eandem esse Belgicam probabiliter a nobis est probatum. Vbi porro terrarum potissimum nationes istae & genere & lingua & sede primum conjunctae sint, ordine jam quoque est attingendum. In Bactriana, sive Margiana, aut circa circum id regionis ex lumbis Noachi orti, velut progerminatio Iapheti, initio sub Comeriorum nomine in Cimmerios, Scytas, & reliquos illos populos longe lateque mundi latus Boreale implentes, repullularunt. Ita ut Cimmerij primò, deinde Scytae, deinde Sacae, deinde Thraces, deinde Phryges, deinde Trojani, denide Dacae, deinde Sarmatae, deinde Cimbri, deinde Cel-tae, deinde Getae, deinde Goti, deinde Galli, fere hoc ordine, quo eos nomino, ex secundo hoc Gomeri seminario prodierint. Sedes prior conclusa fere fuit initio intra Coracem, Tanaim, Maeotidem, mare Caspium, Boristheneum, Istrum, & Vistulam. Loca tamen illa intra Pontum, Bosphorum Cimmerium, Istrum, & Vistulam nidus fere fuit praecipuus, in quo praesertim foti & exclusi sunt illi populi, qui Europaeas regiones, Galliam, Germaniam, Pannoniam, Daciam, Suetiam, Daniam, Chersonesum Cimbricam, Thulem usque habitarunt. Cumprimis vero ad Pontum, & ei vicina loca puerperium omnium nostri generis, & linguae nationum est assignandum. Haec probatarum Historiarum dextra inquisitio mihi astipulabitur. Operosius omnibus recensendis non insisto, quia non est nostri instituti: Vnus Becanus hîc multum praestabit. De progressu istarum, ex Asia, linguae Cimbricae nationum, earumdemque in Europaeas regiones adventu, quid dicam? Occasio prima ac summa fuit instinctus providentiae divinae, quae, ut terras fecit, quò a genere humano habitarentur, nec ut perpetuo, instar novans aut vervacti, steriles jacerent, sed ab hominibus colerentur; sic homines ad ulteriora semper, & nondum habitata, manu velut deduxit. Cui accessit varia diversarum occasionum instigatio; quae nationes ad quaerendas novas sedes impulit. Ipsas autem occasiones, quae unamquamque moverunt, aut ipsum tempus, quando commigrationes has, quaeque fecerint, & in quas terras, nominatim de plurimis non est assignare. Ita ut verae, de istis Cimmeriorum progressibus, Cimmeriorum sint tenebrae. De ijs cuncta fere Historia agit Harpocratem, & mutescit instar discipuli cujusdam Pythagorae. Quamobrem de ijs aliquid conjectare, est palpare per Aegypticam velut caliginem. Ne tamen nihil dicamus, verisimilia loco certorum, & conjecturas designatis narrationibus miscebimus. Et quod Tarquinius Superbus in feriendis papaveribus faciebat, capita tantum rerum perstringemus. Certum igitur est, uti ex Bactris paulatim congregatae sunt omnes illae Cimmerici generis gentes, circa Pontum, Cimmerium Bosphorum & illi vicina loca: sic inde vicissim, tanquam ex communi domo, paulatim, instar arboris radices pedetentim propagantis, processerunt in proxima quaeque: aliae legentes ea, quae Arctum versus sita sunt, aliae ea, quae se Occidentem, Libonotum & Austrum versus porrigunt. Daae vel Dacae Arctica petierunt, uti & Sacae. Illi Daciam & finitima insederunt: hi interius penetrarunt, usque ad sinum Codanum & mare Balticum, mutantes aliquantulum cum terris & tempore nomen Sacarum, in Saxonum, & occupantes fere quicquid est a Vistula usque ad Albim fluvium. Quos tum Cimbri vel imitati sunt, vel proxime antecesserunt, vel subsecuti sunt, vel diverso nomine eandem effecêre gentem, progredientes fere eadem via usque ad Oceanum. Ijque propriam eam occuparunt peninsulam terrasque conterminas, quas vocant Historici Chersonesum Cimbricam. Nec pigriores Getici generis gentes, eadem cognatis suis & affinibus tentarunt, patriaque voce Gotos se appellantes, eam terram tenuerunt, quam de nomine suo Gotiam indigetarunt. Tum circum circiter Dani ex sobole harum nationum orti, Daniam & vicina loca occuparunt. Ex hac populorum scaturigine Suetia, Norvegia, (quam Norigon vocat Ptolemaeus) & proxima quaeque populis instructa. Hinc in ipsum usque cubile Solis occiduum, celebrem illam Thulen, id est Islandiam, & prope jacentes Insulas habitatores missos, probatiores Authores memoriae prodiderunt. Quo etiam loco mihi illa Becani sententia visa est solida, qui ita fere inquit: Cimbri itaque paulatim, cum alias in longinquas insulas colonias, ex Cherroneso, emitterent, tum ipsi secundum Oceani littus, ad Rheni ostia terminos promovebant. Fuit autem haec ad Rheni usque & Scaldis ostia, valde olim facta limitum promotio, cum ea, quae Ephorus & Clitarchus de Cimbrorum inundationibus produnt, nullo modo Cherroneso Cimbricae convenire possint. ubi omnia littora adversus mare natura satis superque communiunt. Non igitur una continuata expeditione a Cimbrica Cherroneso Cimbri Teutonesque ad Frisiam & Hollandiam & Zelandiam & campestrem Brabantiam venerunt, ut inde in Galliam transirent, sed paulatim; perinde atque paulatim sibi vicina loca occupabant. At Heneti fertili plane foetura a communi Cimmericarum nationum fonte, Ponto Euxinio derivati, se sparserunt illinc ad dextram, per Pannoniam, & Mediterranea illa, usque ad Sinum Venedicum, Istrumque; hinc a sinistra Austrum versus, inter montes Rip[hae]os pedetentim proserpentes juxta Alpes. Atque ita porro genus Gallorum in terras Gallicas ex isto semine intravit. Germanij vero, qui Herodoto celebrantur non obscuri Asiae interioris populi, sive una cum Cimbrico genere, a Ponto aut Thracia profecti, Germaniam occuparunt primi, aut post supervenientes & gentem ejus regionis augentes, nomen simul indiderunt mansionis suae sedi. Ex quibus tum mente conceptu haut est difficile, quomodo porro isti populi sese, ad eundem modum, in interiora Europae, & vacua adhuc propagarunt, donec perventum est ad sedes has nostras. Omnes vero istae gentes tam longum latumque diffusae, generali nomine fere appellatae sunt Celtae aut Cimbri: tum quod ex stirpe Cimmeria provenirent, tum quod sermonem pene eundem sonarent. Quo loco illud notatu non indignum, quod uti distendit se Cimbricum genus Thulen usque, sic a fide non esse remotius, quod propiora multo, & ipsis ante fores quasi jacentia, ab ijsdem sint intrata; Scottia, inquam, Britanniave: quarum sane utriusque vocum etymon conjecturam hanc non abnuit: Vt Scotti dicantur quasi Scytti, qui fuerunt generis Cimbrici, & ut nomen, sic jaculandi peritiam Scotiae incolis communicarunt. Scutten enim & Scotten Cimbrice sunt jaculatores. Britannia quasi Vri-Dania, id est libera Dania, haut dubie dicta: quod coloni Dani, proxime siti, eò se recipientes, in libera & nullis subdita sede liberam nationem, alteram velut Danicam condiderint. Est quidem natura genus Cimbricum libertati deditum, ejusque laudem & nomen affectans. Sic & Franci hoc nominis sibi affectarunt, nihil aliud significans etiam, quam liberum: Franc, idem quod Vri vel Fri. Atque ita totam porro insulam gens haec nomenque pervaserunt. Vix puto me falli hac derivatione. Non diffitendum quidem est, quin ab Austro & Libonoto etiam Britannia suos habitatores, ex Gallicis Hesperijsque terris, receperit; nam inter Gallias, praesertim ad portum Iccium, tam angusta maris intercapedo est, ut oculi conspectus eam trajiciat: micantibus ex Anglia albis littorum collibus (unde & Albion a Romanis postea dicta fuit) & transmissorem ad se accersentibus. Veruntamen eam ego accessionem serius factam ab illa parte judicaverim, intratis prius Septentrionalibus insulae, ex regionibus Cimbricis ac Danicis, uti modo indicavimus. Quò me istud trahit; Quod verisimile sit, aliquot saeculis ante fuisse occupatam continentem Europae Arctoam, quam Australem, vtpote magis vicinam Asiae, gentium omnium officinae, & inde moventibus profectioni magis commodam, quam quà se ab Arcto Europa retrahit. Lento, inquam, & repente passu a seminarijs gentibus ad posteriora orbis est a fonte proventum. Propinquioribus deinde nostrae aetati temporibus duplex rursus in Britanniam a Cimbro-Danici generis hominibus introitus est factus: Alter ex Dania, dum discordijs divisa insula ab altera partium, in subsidium Dani vocantur: alter ex Gallica Normannia, quae etiam Danici generis habebat populum, hostili magis, quam suppetias ferendi animo. Sic iterum atque iterum sanguis & lingua Cymbro-Danica in Vri-Dania renovata fuerunt. Atque hoc quidem temporis nostri tractu alia etiam renovata est gentis utriusque Vri-Daniae aut Fri-Daniae & Danae conjunctio: non quidem ea, quae infuso populo in populum sit facta, nec per horrida & infesta Bellonae armamenta: sed dum felicissimus & arduus Magnae Bri-Daniae Rex Iacobus primus, Fri-Daniae suae gentis caput, suavissimo, amabilissimo, mollissimoque caestus nuptialis vinculo sese nexuit, cum praecellentissima Anna, Dani Regis sorore & filia, regio illi stemmati, etiam gentis Danicae capiti. Qua quidem ex conjunctione ominor sempiternam, inter gentem utramque concordiam, nullis unquam armorum diffidijs concutiendam. Atque haec scilicet nostra de prima Britanniae inhabitatione sententia propius ad verum accedit, vel saltem ad verissimile, quam eorum, qui eam nescio ex quibus Trojae Brutique Trojanae cineribus excitant. Vano nempe augurio, nec opinione satis virili,Flexum paulo ex Torrentio. Vide supra pag. 118.

Dum sola norunt Pergama Achaïcis

Vastata flammis: quò referunt genus,

Qui sola pervulgata norunt.

Nisi forte ita ad Trojanos & Phrygas Britannorum referatur origo: quatenus tam Danorum & Celtarum, quam Trojanorum Phrygumque populos ostendimus esse generis Cimmerici. Et forsan non multum discrepat tempus primi Cimbrorum introitus in Britanniam, a tempore excidij Trojani. Etymon tamen nominis non Bruto, sed ei notationi, quam indicavi, adscripsero. Revertor jam ad propositum. Nihil fere amplius aut assignatius explicatiusve, quam haec a nobis relata, de avitis illis & prioribus gentium in Europaeas terras adventibus potest dari: nihil de prima inhabitatione Galliarum meique Belgij, deque linguae nostrae cum sua gente in ijs origine. Clarius quiddam in Historijs memoriae mandatur, de duplici infusione Cimbrorum & Teutonum in Gallias, quarum altera generatim ad Belgium nostrum, una cum reliqua Gallia, cujus illud non postrema est pars, pertinet: altera praecipue id attingit. Eae vicinioribus multo quam primae aevo nostro ut fuêre temporibus, sic vijs & annis multum inter sese diversis. Refert Strabo, ex traditione Posidonij, Cimbros,Geogr. lib. 7. agmine facto, in Scordiscos, gentem Gallicam, descendisse; mox in Teuristas & Tauriscos, nationis item Gallicae. Deinde in Helvetios divertisse, ac cum Tigurinis praesertim, amicitia inita, in militiam profectos: eo circiter, ut auguror, tempore, quando, ut notat Vellejus Paterculus, Carbonem Silanumque, Italiam scilicet appetentes,Histor. lib. a. quoque ad Alpes, fudissent fugassentque in Gallijs, & exuissent exercitu, Scaurumque Aurelium Consulem & alios celeberrimi nomini viros trucidassent. Haec prior Galliarum a Cimbris ex Helvetijs facta invasio: Altera fuit, dum cum Teutonis Rhenum transcendêre, ut refert Paterculus:Ibidem. id quod factum fuisse dicit circa tempora Minucijs, cujus celebres sunt porticus: & circa tempora fere Marij. Illa scilicet via ad Scaldim in Belgicam irruperunt, ex Frisia, Hollandia, & Sicambria: atque inde per Thungeros & Sylvas, in interiora Gallia penetrarunt. Qui ille est transitus Rheni, quem in Commentarijs suis Caesar se didicisse ait, a Rhemis, patrum suorum memoria factum, annis nempe circiter quinquaginta ante Caesaris Consulatum, & ante Christi in terris adventum primum, annis prope propter centum. Quod etiam respondet illi fere tempori, quo in Alpibus, contra Italiam nova moliti, a Mario, illa ex parte, gravi occidione, sunt deleti. Atque his quidem duabus vicibus Galliae non sunt primitus hominibus instructae. Nam Scordiscorum, Teuristarum, Tauriscorumque populos jam tum in ijs Cimbri repererunt: nec etiam tum lingua Cimbrica in eam est invecta, quae multis ante saeculis, una cum Cimmerijs colonis, sedem suam ibi coeperat: sed Cimbricae fuit sic quidem ibi linguae gentisque facta auctio & confirmatio. Plane ita, quemadmodum Dani in Anglia secundo & tertio venientes, ac Celtici Galli in Phrygiam & Galatiam, unde prius venerant, redeuntes generi ibi & linguae firmamen addiderunt. Nec mirum, quod Cimbri Gallos, etsi eorum generis fuêre, hostiliter petierunt, quum aliquando, in eadem familia, vicissitudo & interstitium temporis capitales inimicitias procreet. Itaque jam, quomodo fere & quando lingua nostra Celtica in Belgio exstiterit, demonstratum a nobis fuit. Vnde tum ultimum illud, summa ejus antiquitas animadvertenda, emergit. Multifario revera atque evidenti argumento. Quod non ulterius hîc inculco, quam ut quivis periculum faciat, an ullam pene aliam reperiat linguam, quae se, per tot volumina saeculorum & tot gyros ambitusque nationum ac terrarum, quam haec Belgo-Cymbrica, extenderit. Eo minus huic antiquitatis laudi hîc insisto, quia infra fusius eam attingam. Reputanti vero ea animo, quae a nobis sunt relata, quid aeque mirabile sit, quam Lipsium, tantum historicum, risu donare, nec oppositione ulla dignari hanc sententiam, nos, ad alios colonijs missis, linguam nostram propagasse. Quid? an itaque tot colonias per varia tempora, & in varias terras in Historijs missas non vidit? Nescio quae ejus hîc sit dormitatio. An vero non ista audiens cunctis Teutonicae linguae gentibus merito hîc dicat Theocritus,

Ὥς μέλέ τοι γλυκὺ τοῦτο κατὰ βρόχθοιο μὲν ἔστιν;Idyl. 3.

Tanquam mel tibi dulce hoc in faucibus est?

Vbi tum hanc mantissam addam, ad dulcandum tanto suavius istius nostri paradoxi saporem: ut trinam proferam imaginem verisimilis illius, quod serio, pro vero, asseruisse Becanus videtur: nempe linguam Cimbro-Belgicam adeo esse antiquam, ut sit primogenia. Earum prima, quae ab ipso Becano est perspecta, ista est. Quod Iaphetij & Comerij non adfuerint confusioni linguarum Babelicae. Etenim non moverunt ex sua sede terraque illa qua a Diluvio erant orti atque educati, nec moverunt cum alijs ad plana Senearis; Cujus argumentum istud, quod Senear Babelque Meridiem se versus extendebant: Iapheti autem & Comeri nepotibus, non erant mundi Meridionalia, sed illa quae erant ortus sui loca Septentrionalia, adjudicata. Id patet, quia in divisione omnibus Iapheticis sola Borealia Occasum usque a Mose sunt adscripta. Sicque non dubie ordinarat Noachus. Si itaque ille alia loca attigissent, quam concessa, an non a Noacho, qui in divisione adhuc vivebat, cujus authoritas inter posteros suos erat plus quam regia, prohibiti fuissent & castigati? Quae vero lingua in corruptione & confusione linguarum non interfuit, an non mansit integra? At unde integra, nisi ex primogenia? an non ergo haec Cimmercia? Nae pro veris multa venditantur, quarum verisimilitudo non est multo major. Pariat hoc argumentum cum uno validissimo eorum, quibus asseritur primatus linguae Hebraeae. Eò forte inconvenientius, quam Cimmeriae; quod generi Hebraeo etiam Meridonalia licuit accedere. Iam quid de altero illo dicetur? an non verisimilem habet imaginem, illam linguam esse primam & originalem omnium, cujus multa reperiuntur in alijs linguis pluribus, quam ullius alterius? An non cujus plures partes aliquas habent, ab ea potius habeant, quam cujus aliquid habent pauciores? At cum lingua Cimbrica aliquid commune habent, si non omnes, saltem plures, quam cum ulla alia. Vnde vero reliquae aliquid accepêre, an non illa reliquis, ut praebere potuerit, priorem fuisse oportuerit? Tertium hujus, ecce, hoc argumentum est; Quod linguae Belgicae homines magis sunt idonei ad linguas omnes alias perfecte & loquendas & sonandas, ad genuinum suum accentum, quam populi ulli alij. Experimenta hoc certum reddant. Balbutiunt in isto reliquae omnes gentes prae ea, quae est generis Cimmerici, praesertim prae Belgis. At an non lingua illa potius prima, quae apta & media quaedam est ad omnes, quam quis non est? Ego hic tamen Academicum ago, & κατ' ἐποχὴν haec dissero. Quaero tantum, an non veri imaginem habeant? Cuivis despiciendum relinquo, an putet ea momentum aliquod aut munimentum pro Becano afferre?

Cap. XXVII.

Summa. Insumitur hoc Caput duobus: Primo, specimine quodam ostenditur, quam verum sit, quod Toletanus initio Capitis praecedentis dicitur asseruisse; Flandriam & Teutoniam, Daniam, Norvegiam, Angliam, Suetiamque unicam habere linguam: Deinde, confirmatur amplo quodam & splendido Nicephori Gregorae testimonio id, quod Capite fere toto praecedente asseritur. Denique seges testimoniorum ex alijs Authoribus, ad pleraque hujus disputationis corroboranda ostenditur, collecta a Francisco Irenico.

ASserendis atque evincendis tanto certius illis, quae Capite praecedente collecta sunt, atque adeo totius hujus nostrae disputationis prora & puppis sunt, paradigmate aliquo primo commonstrabo id verum esse, quod initio illius Capitis dixi, Rodericum Toletanum testari Germaniam Flandriam, Angliam, Suetiam, Daniam, Norvegiam, unicam habere linguam, licet idiomatibus distinctam. Adscribam, inquam, aliquid Germanici seu Teutonici, aliquid Belgici seu Flandrici, aliquid Anglici, cum quo idem est Scoticum, & aliquid Suetice, cum quo unum est Danicum & Norvegicum. Videbis summam similitudinem, praesertim si omnia consideres ad illas regulas Capite III propositas:

Belg.EndedeOverpriestersnaemendefil-Math. 26. 6.

Teut.VnddieHoghepriesternamendisil-

Angl.Andthechief priests.Opperprieststookethesil-

Suet.OcdeYpperste prestertogesolff-

Lat.Etprincipes Sacerdotumaccipiebantpe-

Belg.verepenningen,endeseiden:hetisniet

Teut.berlinge,undsachten:esistnicht

Angl.ver pieces pennys,andsaide:itisnot

Suet.pendingene,ocsagde:detisicke

Lat.genteos,acdicebant:nonlici-

Belg.betamelijckdeseteleggheninde

Teut.zimmelichdiesezuleghenindie

Angl.lawful.becomlythosetolayinthe

Suet.smmer sigickesommerligdemtilleggei

Lat.tumesteosdeponerein

Belg.Godskiste,dewyleheteenIoondes

Teut.Gotteskasten,deneseinIhondes

Angl.Godschiest,becauseitapriceof

Suet.Gudskiste,thideterbladpendinge.

Lat.Deicistam,namqueestpretium

Belg.bloetsis.Endesyhieldeneenenraedt,

Teut.blutsist.Vndsiehielteneinenrat,

Angl.bloodis.Andtheytookecounsell,

Suet.Ochuldedeitraad,

Lat.sanguinis.Etinstituebantconsilium,

Belg.endkochtendaervooreenpotbackers

Teut.undkauftendrumbeinen toepffers

Angl.andboughtwiththemapotters

Suet.ockvtedirfaareenpottemageris

Lat.atqueemebantproijsFiguli

Belg.acker.Doeisvervultdatdaer

Teut.acker.Daisterfulletdasda

Angl.field.Thenwasisfulfileththatwhich

Suet.ager.Daerfulkommetdetsom

Lat.agrum.Tumestimpletumidquod

Belg.wasgeseidtdeurdenpropheetJeremias.

Teut.gesagtisdurchdenprophetenJeremias.

Angl.wassaidbythroughtheprophetJeremias.

Suet.blefsigeredigeunemprophetenJeremias.

Lat.fuitdictumperprophetamIeremiam.

Belg.End'syhebbengenomendertichsil-

Teut.Undsiehabengenomendreissichsil-

Angl.Andtheyhauetakenthirtiesil-

Suet.Ochassvedetagettrediueslff-

Lat.Acacceperunttrigintaar-

Belg.verenpenningen,daermetdever-

Teut.verpfenning,damitderver-

Angl.verpieces.pennyswherewiththesolde

Suet.pendinge,derdensolde

Lat.genteos,quibusis,quivenditus erat

Belg.kochtewasbetaelt,welckensykoch-

Teut.kauftewardbezalet,welchensiekauf-

Angl.onewaspayed,whomtheybought

Suet.blefbetaletmet,hulickendekibte

Lat.solvebatur,quemnempeemebant

Belg.tenvandenkinderenvanJsrael,

Teut.tenvondenkinderenvonJsrael,

Angl.ofthechildrenofJsrael,

Suet.afJsraelsbru,

Lat.afilijsIsraelis,

Belg.Endsyhebbensegheghevenvoorden

Teut.Vndhabensiegegevenfurdem

Angl.Andhauegiuenthemforthe

Suet.Ochaffvegiffuitdenforen

Lat.Acdederunteospro

Belg.potbackersacker,alsmydeHere

Teut.toepffersacker,alsmirtherHerr

Angl.pottersfield,astheLord

Suet.pottemagerisager,smHerren

Lat.Figuliagro,sicutDominus

Belg.bevolenheeft.

Teut.befohlenhat.

Angl.appointedme.

Suet.bafaledemig.

Lat.mihipraecepit.

A phrasi aliquando non nihil discedo, ut melius appareat similitudo vocum; nunquid ea ubique est magna? nunquid omnia pene eadem, nisi quod singula accommodentur ad singulam suam dialectum? & quod Angli miscent hic illic quaedam Latina ad idioma suum flexa? Sic reperies hic fieri in totis his linguis. Nunc testem adducam Nicephorum Gregoram, qui mihi adstipulabitur plerisque a me dictis, atque ei imprimis, quod forte maxime videtur incredibile, quod Celtis Belgisque genus linguaque communes sint cum Scytis. Is ad hunc ajt modum: Homerus eos (Scytas nempe) mortaliumHist. Rom. lib. 2. tit. De Scytis. iustissimos nominavit. Appellationem eorum Scriptores veteres nobis varie tradiderunt. Nam Homerus Cimmerios eos vocat: Herodotus vero Persicae Historiae author, Scytas diversos: Plutarchus Cheroneus Cimbros & Teutones: non ille quidem suapte authoritate, sed tamen nominavit velut ambigens, ac ipse sibi diffidens. Nam propram suam appellationem ipsi utique sua lingua norunt. Qui vero Graecis nominibus eos appellant, aliàs aliter suo quique arbitratu eos vocant: qui torrentis instar in nostras provincias irruentes, aliàs alia loca occupant. Vt enim terrores de coelo saepe hominibus a Deo incutiuntur; ut fulmina, incendia, & crebri imbres: saepe è terra; ut telluris hiatus, & quassationes: saepe ex aëre; ut typhones, & nimbi: ita hi asservantur a Deo septentrionales & hyperborei terrores, ut pro alia poena, quando & quibus Providentia visum fuerit, immittantur. Horum aliqui patrijs sedibus relictis, multas provincias vastarunt, plurimasque gentes jugo servitutis subdiderunt: non secus ac magni maris sinus per declivia effusus, omnia, ad quae pertineret inundaret & prosterneret. Caeterum cum inde nudi ac inermes exierint, mutata victus ratione, mores eorum imitantur, apud quos consederint: quemadmodum è maximis orta montibus flumina, quae in mare influunt, potabilem suam aquam non statim in littore in salsuginem convertunt: sed in longo adhuc tractu maris naturam suam retinent, donec copiosoribus undis victa, eam mutarint. Sic ij qui proxime veterem Scythiam consederunt, nomen pristinum inviolatum conservant, nam & ipsi Scythae appellantur, & terra, quae eos alit, Schytia dicitur. Cujusmodi sunt, qui cum ultra Tanais fontes, & ad ipsum Tanaim olim habitassent, in Europam effusi, Maeotidis paludis latera ad Occasum spectantia occuparunt. Deinde multis saeculis post alij ut ex amplissima regione prima Scythia avulsi, in duas partes sunt divisi: quarum una, Sarmatis Asianis eversis, ad Caspium usque mare excurrit: qui patrij etiam nominis obliti Sarmatae, Massagetae, & Melanchlaeni a nigro vestitu, atque Amazones vocabantur: quaeque singulae ab eis domitae gentes nomina sortitae erant, eadem & illi assumpserunt, propter illarum mores & ritus ascitos. Alteri vero versus Europam profecti, & omnem Oceani oram pervagati, Sarmatarum & Germanorum nomina sibi vendicarunt. Denique in Galliam quoque impressione facta, eâque subactâ, Celtae & Galatae sive Galli sunt appellati, &c. Quid istis illustrius? Ac ne ignominiosum nobis putetura Gallis, Hispanis, Italis tales nos proavos recensere: cogitetur primo non fuisse initio tam truculentos & barbaros hos Scythas, uti jam sunt. Saevities eorum maxime insurgebat adversus voluptatem, mollitiem, & alia vitia. Virilis & mascula penes eos habitabat virtus: Erat ipsis & ingenij indolisque vigor: Sapientiam, de qua multum garriebant Graeci, ipsi praestabant: Sic celebrantur apud omnes Philosophos, Historicos, virosque doctos: Magna universo orbi reliquerunt exempla Zamolxin Toxarem, & Anacharsin. Deinde non Belgis modo, sed & Hispanis, Gallis, Italisque attribuuntur hi Scytae generis exordium. Ac quale id toti humano generi? anne lutum & limus? Non refert,

Anne pater tibi sit Thersites, dummodo tu sis

Aeacidae similis, Vulcaniaque arma capessas.

Ad ultimum pro multis testibus sit unus Franciscus Irenicus, imo ex multis se coagmentans testis sit multiplex; qui in sua Exegesi Germaniae uberem testimoniorum messuit segetem, atque cuivis suppeditat: ex sexcentis pene Authoribus Graecis Latinisque, vetustis ac recentioribus, ijsdemque gravissimis, quorum authoritate haec nostra vulgo non ita observata firmis velut tibicinibus Satyrisque fulcit atque constabilit. Probat illius suae Germaniae Exegeseos lib. I, a Cap. XI ad finem, fere usque omnes illas gentes, ad Scytas usque & Amazones, a nobis commemoratas adeo ex una propullalasse origine, ut aliquando fuerint eaedem: loca item illa habitasse, atque ijs occasionibus fere ad ea pervenisse, uti nos retulimus. Lib. II, Cap. XLV, Graecos Germanosque linguae mutuum fecisse probat. Lib. VI. toto fere; Capitibus praesertim II, V, & a XLIII ad finem usque edocet, quantum sese Celtae, per bella & victorias, miscuerint, varijs saeculis Romanis Graecisque.

Cap. XXVIII.

Summa. Rerum omnium antiquitatem esse venerabilem: prolata ejus secretior aliqua est causa: antiquitate certe excellere Celti-Belgicam, praesertim supra ipsam Graecam: ac esse eam proinde ob antiquitatem venerandam.

COlophonem num huic contemplationi nostrae, velut aedificio suum pinnaculum, aut si potius hoc fortunae est nostrae, tugurio ultimum cespitem impositum ibimus. Encomij quoddam munusculum linguae meae Belgicae feram, atque ea veneratione salutatum eam ibo. Cum vellent Graeci Latinique antiqui honore aliquem conspergere, oscula infigebant, quod illi προσκυνεῖν, hi adorare dicebant. Sic sua idola honorabant, velut superlativo quodam venerationis gradu. Solebant & in salutationibus Graeci, eorum, quos honorare volebant, genua apprehendere; quod hodiernis Gallis etiamnum frequens: Itali Hispanique salutationes suas honorarias (quales in veteri Roma erant clientum erga patronos, quibus promereri volebant liberales sportulas) manuum exosculationes vocant; quos enim honorifice salutare volunt, ad eos hac ceremonia accedunt. Ego quidem nihil horum linguae meae Belgicae, sed tamen ita eam consalutabo, ut dum, quae ei laudi sunt, promulgeo, palam fiat, quo eam loco habeam. An itaque ex ijs, quae antea pro lingua nostra allata sunt, quisquam sit, qui non satis videat praecellere eam proprio quodam praeconio, nempe antiquitatis, supra Graecam, & multa alia praeclara eam habere cum illa, quae velut linguae quoddam pulcherrimum dicitur κειμέλιον a quamplurimis paria? Antiquitas ejus non obscuris indicijs commonstrata ante est, major esse quam sit Graecae. Siquidem virilis quasi aetas ejus fuit, cum Graeca adhuc esset in incunabilis. Virilia Cimbri, Celtae, Belgae facinora patrare, cum nondum Graeci satis firmo talo incedebant: Incluta illi jam arma tractare, cum Graeci vix trochum, aut

Ludere par impar, equitare in arundine longa.

Provincias illi quaerere exteras, nationes subiugare, colonias deportare populosissimas, cum Graji adhuc cum ipsis suis Dijs, in testa cignaei ovi sub Leda latebant, fovebanturque adhuc. Adeo ut quidam non rustice sane, genus nostrum dicat (& fere cum Iapheti nepotibus, certe ante Cecropis tempora) fuisse quasi officinam quandam gentium, & vaginam armorum. Dixerim fere, quod fuerit quasi gladius quidam vindictae divinae adversus peccata aliorum populorum, genus nostrum, uti Tamirlanes Scyticus se dicebat virgam Dei. Profecto Graeci ipsi gladij Celtici Belgicique gravitatem sensêre, priusqum illi satis recte scutum ei opponere valebant. Antiquitatis igitur coronam hanc lingua nostra Graecae utique praeripit. Antiquitatis vero in omnibus rebus magna est aestimatio. Nobilitas quanto est antiquior, tanto habetur insignior. Contra cum ea se habet, quam cum forma, quae,

- quantum accedit ad annos,

Fit minor, & spatio tollitur ipsa suo:

Nobilitas annorum spatio major fit augescitque: ut robora robur sumunt & magnitudinem ab annis. Familia si qua multas potest imagines & longam proavorum ostentare seriem, putat illa, quod

στέφανον ὕψιστον δέδεκτε.

Erat Athenis familia quaedam, quae lunulas quasdam pictas gerebat, vel ex metallo factas, in superiori calceamenti sui: ea gloriabantur antiquitatis nota, ac si ea luna non essent inferiores. Cum mundo volebant familiam suam posse de antiquitate contendere, idque in praecipuo sibi honore ponebant. Ipsae totae Athenae in eo gloriolam aucupabantur, quod se dicerent αὐτόχθονας, id est urbis suae indigenas, non advenas, quasi a prin-cipio terrarum suam coluerint. Arcades jactabant sese ante Lunam ortos; etsi fabulose & mendaciter, tamen sic gloriam vetustatis aucupabantur. Quod genus hominum Aristophanes, salsus Sannio, contemptim vocat, in Nubibus, Βεκκεσελήνους, quasi stultos decrepitos; Phrygicum vetustum Bec & ipsam Lunam ostentantes. Certe προσελήνους, quasi Antelunios se jactabant stolide magis quam convenienter Arcades. Nec sapientior aliorum haec de ijs credulitas, quibus

Ante Iovem genitum terras habuisse feruntur

Arcades, & Luna gens prior illa fuit.

De antiquitate Aegyptij cum Scytis non aliter quam pro aris & focis depugnabant: quanto plus illâ alteri superarent alteros, tanto scilicet majorem generis sui dignitatem arbitrantes. Nec mirum, quod quasi naturae quodam iustinctu aliquid excellentis & magni in antiquitate ponitur. Indicium potest esse in rebus illis, quae tam diu durant, aliquam singularem virtutem esse, qua diutius sese sustentent, & a collabendo tueantur. Foenum, stramen, cito rancescunt & simescunt, nullâ internâ virtute adversus corruptionem munita, atque ideo nulla eorum est dignitas. Aurum, adamas, perennia sunt, & res corruptelae indomitae:

Quae non imber edax, non aquilo impotens

Possit diruere, aut innumerabilis

Annorum series, & fuga temporum.

Quî sit? quia solida quadam sui virtute sese asserunt ab interitu. Inde tam inaestimabile eorum pretium. Sic videtur rebus aliquid divini inesse, quae vetustae sunt. Et fere ad Dei accedere naturam, qui per quandam ὑπερεξοχὴν in Libris nostris Sacris vocatur Antiquus dierum. Aeternus nempe, quia in eo nihil omnino corruptibilis: παρ' ὧ οὐκ ἔνι παραλλαγὴ, ἢ τροπῆς ἀποσκίασμα, ut D. Iacobus inquit. Sic quia naturae quandam excellentiam virtutemque arguit antiquitas, quanto quid antiquius, tanto praecellentiore virtute dignitateque esse fere creditur. Ac nescio profecto, quid illud arcanae virtutis sit, aut quid solicitudinis in providentia divina, quod, in incredibili multarum linguarum mutatione, ab ipso forte exordio suo, usque huc inter paucas linguas, tam firma & immota lingua nostra Belgica constiterit, suo adhuc initio parum dissimilis. Imo nihil forte praeter verum dixero, si sola dixero, sola inquam extra libros, in usu, ore, linguae suae gentis. Linguam veterem Arabicam, Aegyptiacam, Hispanicam, quis in regionibus suis, aut in labris gentium suarum, extra libros, reperiet? Nisi libri facerent, an non Latina interijsset? Graeca, cum qua nostrae hîc praecipue comparatio instituitur, quanta est mutatione in Graeca provincia & gente corrupta, perversa? An extra scripta & libros, linguae Graecae praecipuas custodiales arculas, ex gentis suae ore auditum sermonem pro Graeco aut Homerus aut Demosthenes agnoscerent. Graeci quidem hodierni in multis locis, tam quae Venetis, quam quae Turcis subsunt, vocabula & proprias rerum nomenclaturas usurpant, quae magnam affinitatem cum genuino Graeco habent; rustici praesertim, quibus minus rei est cum exteris: sed tamen idiomate utuntur ex veteri valde corrupto, & immutato. Nec perinde constanter rerum eandem appellationem retinent in regione una, sicut in alia. Tum plurimas dictiones ab Italis & Turcis mutuati sunt, quas linguae suae vulgari admiscent. Adeo ut profecto jam Diogenes in Graecia, si Graeciam suam, ut in mundo quaerebat homines, quaereret, non facile eam extra Graecos libros reperturus esset: Vide Ant. Maginum, Geographia universali, in descriptione Graeciae. Imo ipsa Hebraea an extra libros in gentis Iudaeorum ore aut terra immutata manet? Nihil minus, nihil Hebraeum in terra Hebraea sonat. Sola nostra lingua Belgica in Belgica regione nostra, sola Cimbrica in Saxonia, in Germania, vetustis suis sedibus, ut olim sic hodie

Ceu immota silex stat, vel Marpesia cautes:

Non minus firmum stat, quam Terminus, quiVide A. Gel. Noct. Attic. lib. 12. c. 6.

Iovi ipsi regi noluit concedere.

Quod si antiqui illi uterque Brennus & Belgus, domitores Graeciae Romaeque, audirent nos Belgas loquentes, reperirent adhuc, intelligèrentque eandem in agricolarum & doctorum nostrorum ore linguam, quam ipsi secum deferebant in Italiam & Graeciam. Quod etiam Belgae obtinemus privilegij, prae vetustis nostris popularibus, Gallis hodiernis, in quorum etiam terris & ore deperijt antiqua lingua, quae illis communis quondam fuit cum nostra. In Gallia Celtica iam amplius non sonat lingua Celtica. Custos ejus sola adhuc ex tribus Gallijs, Gallia Belgica. Quae hujus tam diuturnae durationis divinae providentiae sit ratio, non meum inquirere. Rem ita se habere potui commonstrare. Et mirum, cur Lipsio istud adeo novum visum. Qua praerogativa, inquit, nostra lingua ab ipso Adamo perennavit? Si non ab ipso Adamo, saltem perennavit per aliquot annorum millia, ut multa comprobare ante ostendimus: & forte ab ipsa Babylonica linguarum divisione; qua praerogativa non dixero: ita esse, videre non nequeo. Nec ea, quae Lipsius affert contra, id evertunt. Becani linguae nostrae admiratoris, pergratique alumni, mystica quaedam est & alta de perduratione ejus perdurationisque causa contemplatio. Dicit sapientissimos quosque in ea opinione fuisse, atque inter eos imprimis Platonem, philosophorum principem: quod esset talis aliqua lingua, quâ essent magna mysteria consignata, quâ intellectâ, plurima sapientiae arcana possent enucleari: vocum nempe ejus origine indagata: ad quas indagandas omni ingenij eruditionisque suae ope Plato contenderit. Eam linguam Cimbricam asserit Becanus, idque posse se inductione optima, imperitorum magistra, docere, ostenso pene ex omnium vocum Belgicarum etymologijs summa secreta Theologiae Philosophiaeque in ijs latere. Vnde tum ita infert in Praefatione Saxonicorum suorum ad Schetos: Insigni numinis benignitate factum esse, ut ejus linguae germana simplicitas usquam gentium integra retineretur, qua tot mysteria essent consignata. Benignitate numinis ille superstitem manere linguam nostram dicit: Non possum ego quoque aliter, quin fieri sane dicam

Διὸς μεγάλου διὰ βουλὰς.

Sed an nominatim, eum ad finem, quem assignat Becanus, & illud relinquam in Dei cognitione positum. Ego hoc certe video, perdurare eam, more indomiti adamantis, pertinacia invincibili, usque adhuc, per tractum gentium ampliorem multo, quam ullam linguarum. Quod anne notatu & admiratu est dignum? Adfert autem in medium duo specimina ex vetustis quibusdam Germanicis libris Lipsius, quae dicit esse hodierno Germanico & Belgico multum dissimilia. Alterum est ex Historia Nithardi nepotis Karoli Magni, in qua extat juramentum Karoli filij Ludovici Pij, quod ille fecit Ludovico fratri, lingua, ut inquit Nithardus, Teudisca:

In Godes minna induites Xpanes folches ind unser bedhere gealtnisi von resemo dage frammordesso Fram so mir got ge-wiz ei indi madh furgibit so hald ihtis an minam bruher scal inthi utha Zermig soso madno indunit buherem in nothe in mit hing nege gango theminam vvillon imo ce scadhen vverhen.

Alterum adfert ex Psalterio vetusto, Latino quidem, sed inter lineas ad singula verba, Germanica interpretatione superscripta. Ex eo multas voces proponit, quas dicit plerasque omnes a sermone hodierno divertere: idque ut probet scilicet, non esse eandem hodiernam linguam Germanicam cum ea, quae olim fuit. Iuramentum illud, fatendum est, valde peregrinum. An bonae fidei sit scriptio, quis dicet? An forte fuerit Theutonicum mixtum & corruptum Lotharingico, & sic generis mixti? ut huic fato aliquando linguae sunt obnoxiae, ac tum esse coepit Gallica (cujas erat ille Karolus) a Latina. Certe vetustiora, aut aeque vetusta scripta opponi isti possunt, quae purioris integriorisque multo sunt Germanismi. Becanus ex Lib. Commigrat.Lazio de Rebus Gothicis ponit quosdam versus Gothicos antiqui cujusdam poëtae Gothici, qui conscripsit Res gestas Theodorici celebris Gothorum Regis:

Es was gar ain chuonar man.

Item:

Die wolden prepz erbormen in des storms not,

Die westen nicht der mare das in so nahend der tod.

Item:

Sie trugen swerd die scarpsen die vil chonan man.

Dar zu vor iren handen die liechten schild gar prayt.

Jrn schilde die waren neuwe und prayt,

Und vil schone ire helben daz hoverhayt.

Quid haec aliud, quam praesens Saxonicum? nisi quod scriptio in paucis variat: ut choun pro koen, erwormen pro erworven, helben pro helmen. Est mihi libellus Orationum in membranis manuscriptus, qui ex charactere & alijs indicijs apparet esse antiquissimae notae: sed sermo in illo tam similis hodierno nostro Belgico, quam aqua qua tum Scaldis fluxit, ei qua nunc fluit. En ex eo Psalmum octavum Belgice redditum:

Here onse Here, hoe wonderlick is dijn name over al eertrike. Want dine groetdadicheit is verheven boven die hemele. Du heveste volmaect dijn lof wtten monde der jonger kinderen, ende der sukender, om diner viande wille, op dattu verderven woudes den viant, ende den wreker. Want ic sal sien dine hemele, ende die werke dijnre vingheren, die mane ende sterren, die du gemaket heves.

Wat is die mensche, dat du sijnre gedachtich biste, of des menschen soen dattu hem vandes? Een luttel hevestu hem gheminret beneden den Enghelen: mit glorien ende met eren hebstu hem gecroent, ende hebste hem geset boven die wercken dijnre handen, &c.

Talis est loquela totius Psalmi, & totius Libri. Quid hîc a sermone hodierno devertit? Apponam etiam aliquid ex quodam Diplomate celebri, concesso Brabantinis anno MCCCXII, mense Septembri, vulgo dicto De chartre van Brabant. Ejus copia cum aliorum quorundam similium Diplomatum mihi facta est ex chartis viri cujusdam magni, qui ea manu propria, ex Archivis Bruxellanis, exscripserat. Id ita incipit:

Om tgemein profijt, nutschap, ende orbore, ende salicheit van alle onse Landen, ende sunderlinge om de gunsticheit ende getrouwen dienst die onse Landen altoos hebben ghedaen onsen voorderen ende ons, &c.

In eo tum sequuntur haec capita a me concise posita, sed ipsisdem verbis:

I.Dat wy, noch ons oir, noch nacomelingen, nemmermeer binnen onsen Lande noch settinghe, noch bede nemen en sellen, t'en sy om occasie van ridderschap, van huwelicken, ocht van gevangenisse: ende dan noch alsoo dat niemen van onse Landen ende lieden daer met gequetst oft verladen sy.

II.Voort sellen wy setten ende houden alle onse Landen te wete ende te vonnisse: ende alle onse lieden rijcke ende arme vortnisse doen.

III.Jtem houden alle onse vrye Steden in haer recht ende vriheden, die sy herbracht hebben.

Sermo hic, qui fuit ante annos trecentos, an vel tantillum differt ab hodierno? Similis styli characterisque sunt & alia Diplomata septem, quae ex ijsdem Archivis descripta habeo; quorum quaedam isto sunt annis aliquot vetustiora, quaedam recentiora. Ac si tam diu potuit manere illaesus, cur non & alijs trecentis potuit? Si sexcentis, cur non bis sexcentis & amplius? Quod attinet ad Psalterium illud, ex quo Lipsius, in Epistola illa ad Schottium, quamplurimas voces profert, id attendenti apparebit esse linguae nostrae non ita alienum. Nam etsi in vocibus dialecti quaedam sit varietas a nostra, tamen substantia est adhuc eadem, nisi in paucis, quas aevum detrivit: ut factum fuit in lingua Graeca & Latina, & fit in omnibus linguis. Quam multa, Carmentae & Euandri tempore, fuerunt verba, quae Romae in usu non erant tempore Ciceronis? Quam multa usurpavit Ennius, quae obsoleta erant Virgilio? Sed an ideo sermo Ennianus tempore Augusti non fuit Latinus? Deinde inter illas voces, quae Lipsio maxime videntur peregrinae, sunt aliquae, quae licet nobis Belgis non sint in usu, sunt alijs Cimbricae originis populis. Proferam exempli causa unum aut alterum. Quath, id est dixit: nobis ita scriptum non est in usu, sed Anglis est: sed nobis idem est cowt. Miedon nobis desijt, pro mercede: sed Saxonibus verbum Miedon, pro mercede conducere famulos vel operarios, est usitassimum. Micgel magnus, nobis inusitatum: sed Scotis usitatissimum. Et est idem cum Graeco inusitato μεγαλὸς, vel ejus faeminino μεγάλη. Si porro diversitas dialecti diversum facit sermonem, Aeolica aut Dorica lingua non fuerit Atticis Graeca: multo minus Sicula. Mirum hoc vel in mentem venisse Lipsio. Ecce autem ipsius Psalterij aliquam partem, psalmum XIX, ex Lipsij exscripto acceptum, ac mihi a viro quodam docto, atque istius literaturae perstudioso nec non pergnaro, communicatum. Respondet translatio a verbo ad verbum textui versionis veteris:

Vetus Belg.HimilntelluntguodlickheidtGodes:Psal. 19.

Recens Belg.DeHemelenvertellen heerlickheit.degoetlickheytGodes:

Latinum.CoelienarrantgloriamDei:

Vet. Belg.Jndwerckhandosinrofurkunditfesti.

Rec. Belg.Endhetwercksynerhandenverkundichtt'vaste.

Lat.Etopusejusmanuumannunciatfirmamentum:

V.B.Dagdagesutropizotwortin

R.B.Den dachrupzetuyttotten dacheen woortende de

L.Diesdieieructateloquium,&

V.B.naht nahti nunc inusitatum, etsi tomme est commutando tradere.tund wistnom. Ne

R.B.nacht seght aenden nacht wijsdom. End geen

L.nox nocti indicat scientiam. Nec.

V.B.sint spraken noch woorth, thero

R.B.spraken sijnder, noch woorden, daer

L.sunt loquelae, neque sermones, in quibus

V.B.ne werthin gihorda stemmen iro.

R.B.niet in werden ghehoort hare stemmen.

L.non audiuntur voces eorum.

V.B.An allero erthon suor luit iro.

R.B.Tot an alle de aerde voor haer geluit.

L.In omnem terram exivit sonus eorum.

V.B.Jnd an endron ringis erthon

R.B.End an d'enden des rings der eerden

L.Et in fines circuitus terrae

V.B.worth iro. An sunum satta

R.B.hare woorden. Jn de sonne heeft hy geset

L.verba eorum. In sole posuit

V.B.selitha sina, in he also brudegomo/

R.B.syne tilthe, ende hy is als een bruidegom.

L.tabernaculum suum, & est sicut sponsus.

V.B.Fortgangande fan betekameren sinro.

R.B.Voortgaende van sijn heddecamer.

L.Procedens ex thalamo suo.

V.B.Inusitatum nunc.Mendida also Worsteler wresteler adhuc in usu Angl.wrisil te loupom

R.B.Hy sal sich [ver]heugen als een worsteler te loopen

L.Exultabit ut Athleta ad currendum

V.B.weh, fan hoon himili utgant sin.

R.B.eenen wech, vanden hoogen hemel is sijn uytganc.

L.viam, ex alto coelo egressio ejus.

V.B.Jn withirloop sin untes te hoi

R.B.Jn sijnen tegenloop tot sijne hoochte

L.Et occursus ejus usque ad summum

V.B.sinro, noh ne ist the sig geberge

R.B.toe, noch daer en is niemant, die sich berget

L.ejus, nec est qui se abscondat

V.B.fan hitte sinro. Adhuc quibusdam in usu: vide Killiani Etymologicon.Ewa Godes

R.B.van sijne hitte. De Wet Godes

L.a calore ejus. Lex Domini

V.B.onbemalen. male, adhuc in usu pro macula.unbemillam, bekerund selim: urkunt-

R.B.is onbevleckt, bekeerende de sielen: t'ge-

L.immaculata, convertens animas: testimo-

V.B.schap Godes getruuin, wisduon far-

R.B.tuichnis Gods is getrou, wijsdom ver-

L.nium Dei fidele, sapientiam prae-

V.B.liendi Litells Angl. luz. Fris. antiquum: Iutken adhuc Saxon. in usu: luttel Fland. pro parum.luzzundon. Rehnussi Godes

R.B.lenende den kleinen. Godes gerechticheden

L.stans parvulis. . . Iustitiae Dei

V.B.retha geblithande herta: gebot

R.B.sijn recht verblydende de herten: tgebot

L.rectae, laetificantes corda: praeceptum

V.B.Godes schuni irlichtende ogum.

R.B.Gods is claer.schoon verlichtende de oogen.

L.Domini purum illuminans oculos.

V.B.Fortha Adhuc in usu pro potente. Vide Kiliani Etymolog. unde adhuc Drost, Drossaert(vulgo Satrapa) quia is ut dominus.drusten heilig volwonende

R.B.De vreesevrucht des ofte des geweldigen, want de Heere is geweldich.Heeren is heylich, volduerende

L.Timor Domini sanctus, permanens

V.B.an werildi werildis: forte dicoma, ut fuerit a Graeco δικαίωμα, in usu nunc non est. diroma drusten

R.B.Ecclesiasticis per illa tempora saeculum usurpabatur pro mundo.tot in des werelts werelt: de rechten des Heeren

L.in saeculum saeculi: Iudicia Domini

V.B.giwari, rehthka an sig selvon.

R.B.sijn waer, gerechtelick in sich selven.

L.vera, justificata in semet ipsis.

V.B.Begerlika ovir golt in stein durtikin

R.B.Om begeert te worden boven gout en veel dier ge-

L.Desiderabilia super aurum & lapidem pretiosum

V.B.vilo; in suottera over honog in rata.

R.B.steente; en soeter boven honigh en raet.

L.multum, & dulciora super mel & favum.

V.B.Gewisso schalc thin behodit sia, an

R.B.Gewis dijn knecht bewaret. hoedet se, in die

L.Etenim servus tuus custodit ea, in

V.B.behuodende im withirlon Vox nunc inusitata Belg. at eadem Scotis adhuc pro eodem, & Suedis megel.mikil.

R.B.te hoeden is grooten wederloon.

L.custodiendis illis retributio multa.

V.B.Misdadi wie virnimit! fan beholenen

R.B.Wie verneemt de misdaden? van minen

L.Dilecta quis intelligit? ab occultis

V.B.minin gereini mi, in fan fremetgon.

R.B.verholen reinicht mi, en van vremden.

L.meis munda me, & ab alienis.

V.B.Ginathe schalke thenin. Of sie

R.B.Sy genadich dinen knecht. Of se

L.Parce servo tuo. Si

V.B.min ne werthon geweldig, than ik

R.B.miner niet werden geweldich, dan sal

L.mei non fuerint dominati, tunc

V.B.unbemillan wesen scal van misdadin

R.B.ick unbemalen wesen vande meeste

L.immaculatus ero a --- delicto

V.B.moistero. Jn wesan solon, that ge-

R.B.misdaden. En sullen wesen, dat ghe-

L.maximo. Et erunt ----- ut com-

V.B.licum sulum spraken mundis minis,

R.B.lijcken sullen de spraken mines mundts,

L.placeant eloquia --- oris --- mei,

V.B.in gehugenisse hertin minis an ge-

R.B.en de geheugenisse mines herten in dy-

L.& meditatio cordis mej in con-

V.B.genwirdi thinro Nunc inusitatum Belgis.dinicero, Heron

R.B.ne tegenwoordicheyt stedes, Here

L.spectu tuo semper, Domine

V.B.hulpere min, inde relosere min.

R.B.hulper mijn, ende verlosser mijn.

L.adjutor meus, & redemptor meus.

En, sic locuti sunt patres nostri tempore Caroli Magni. Et quid ni multo longoque tempore antea? Nam non tum primum iste talis sermo natus. An plus ab isto differt hodiernum Belgicum, quam idioma Atticum ab Aeolico, quam Flandricum a Saxonico, imo a Geldrico? Id quod maxime differt & pessime auribus nostris sonat est transpositio vocum, ut hertin minis, gegenwordi thinro, &c. Sed id fit, quia non est translatio, sed interlinearis interpretatio, sequens vestigia Latini verbatim expositi. Erit eadem transpositio etiam jam nobis, si super voces expositionem scribamus. Sed dispone dictiones ad nostram phrasin, loquelam eandem facies. Quid igitur vetustam linguae nostrae Lipsius negaverit? Verumtamen si Lipsius altera manu linguae nostrae antiquitatem impellit, altera instaurat, idque dupliciter in eadem Epistola. Primò dum quaedam ex Beda affert, quae non minus aliena videntur, quam quae ex Psalterio illo produxit, & nostrae tamen linguae origini adscribit: ut Hefenfelth, quasi Hemelvelt nobis, id est coelestis campus: nam inquit, heven (unde nostrum verheffen) sublime notat. Heruten, insula-cervi, quasi inquit Hert-au: nam au regio, vel insula est. Item ex Mattheo Pari, narrante mortem Walteri, Episcopi Dunhelmensis, quod Anglus aliquis patria lingua dixit: Short red, good red, flea ye the Byshoppe: quod est, inquit Lipsius, Cort raedt, goet raedt, slaet ghy den Bisschop. At si haec nostrae linguae, ut sunt, cur non item illa alia antiqua, non plus differentia? Deinde monstrat ipse quodnam sit τὸ διατηρητικὸν, aut quae praecipua causa perdurationis nostrae linguae. Fateor, inquit, late patuisse nostram linguam, atque hanc causam fuisse, cur diutius perseverarit: quoniam finitimae ipsae gentes, quae miscebantur aut immigrabant, in eâ conveniebant. An hic serio dixerit, non perennare, qui fontem perennationis etiam ostendit? Addo huc; vocem Baes annis CCLXXXIV ante natum Christum (testante sic Trithemio) significasse lingua Cimbrica, quod jam, Dominum, Herum: uti & vocem God Deum. Tum enim Sicambros, gentem linguae Cimbricae, hodie Geldrenses, dicit Trithenius Base appellasse suum Regem & Dominum: & Deum, Basan-God id est Dominum Deum. At si annis CCLXXXIV, non dubium quin pluribus: nam non tum vox illa primum nata. Sed in usu fuit. En, si ex ungue leonem, cum ferro & aere, imo cum auro & argento lingua Cimbrica de durando certarit. Certe non aeque durarunt Pyramides Aegypticae. Si quis putet hoc etiam tribuendum linguae Graecae, quod sedem suam antiquam non omnino reliquerit (uti modo auditum est) id ex parte concessero. At eo certe uti potest cum Belgica communi privilegio, prorsus eam eo non superat. Potiores adhuc eo ipso longe obtinet Belgica, quae e prisca manet incorrupta, parum mutata, & libera est a jugo Barbariae. Graeca in antiquo loco adhuc manet: sed quam mutulata, quam adulterata, quam jugo summae Barbariae pressa, quam misere serva? quam velut cadaver, utens domo sua pro sepulchro? Salve igitur Lingva Belgica, ob antiquitatem tuam veneranda, & eâ certe superbienti linguae Graecae praeferenda! Qua quidem laude tua depraedicanda in populorum nationumque panegyri volui te honorare, ut tua haec praestantia, illudque in te miri possit innotescere, si forte animadversa ea parum sunt hactenus.

Cap. XXIX.

Summa. Vt lingua Germano-Belgica superior est Graeca, antiquitate; sic par est ijs, quae pertinent ad veram eloquentiam. Id specimine probatur quorundam Carminum utriusque linguae.

REliquum nunc stadij istius decurramus. Vti quod praerogativae lingua nostra habet supra linguam Graecam audivimus; sic nunc quam cum illa laudem communem habeat videamus. Linguae Graecae summa passim praeconia decantantur; Quod copiosa, significantiae valde propriae, diserta, more fluminis alveo suo suaviter illabentis, fluens. Quî pote est, ut non eadem laus sit linguae Belgicae? Certe quam densam vocum dictionumque habeat communem cum Graeca segetem, quarum tum isti plerarumque velut quaedam parens est, satis superque ante est commonstratum: Ex vocibus autem componitur oratio. Si illa felix est, felices oportet esse ejus dictiones, velut auream oportet esse materiam, ex qua confectum est aureum poculum, aureumque esse item id oportet, quod ex auro est conflatum. Ac proinde quia Belgicae nostrae eadem est communis dictionum in plurimis materia, quî etiam non sit copiosa, diserta significativa, suavis, ut ista? Ne igitur dicatur adeo inculta, inelegans, barbara lingua Belgica. Hanc maculam ab ea mihi absterget ipsa Graeca, audacula ubique barbarismi linguarum aliarum insimulatrix. Si barbara, inculta, inelegans, non vis haberi, lingua Graeca, tu, cur tua id sit cognata, cur ea, quae plurimi tui est genetrix? Ac si in ijs, quae tibi cum illa communia sunt, cogeris agnoscere non minus elegantem, cultam, quam te, cur non & in reliquis omnibus? Nam ejusdem sunt naturae cum illis tecum communibus. Facessat ille error, qui populos alios forte insedit, linguam Belgicam esse, linguam rudem, duram, injucundam, asperam, nihili. Sic nempe, uti nihili est, quod constat simili materia cum eo, quod aestimatur maximi. Vos Galli, Hispani, Itali indignabunde contempseritis linguam Belgicam, nec majoris feceritis quam Batavam aurem. Sed mihi credite, uti errorem fuisse illud, de aure Batava, jam pronuper dextra Batava quam disertissime docuit; sic error est, quod forte judicaveritis de lingua aut Batava aut Belgica. Antiquitate profecto vestras antecedit magis etiam quam ostendimus antecedere eam Graecam. Tum si Graecam facundia & reliquis, quae in linguis aestimantur, dotibus aequat, facile vos aequaverit. At enim, num eam causam solam & praecipuam dixerim, quod tanta illi cum Graeca aut cognatio, aut communitas est, nescio; sed hoc non verebor dicere, posse hoc Belgicam quod Graecam: si illa diserte significanter dicens, suavis, comta est & liquida? est & nostra:

Graijs dedit ore rotundo

Musa loqui?

dedit & nostrae. Quae si sui aliquem callentissimum nanciscatur; sermonis tum gravitate & majestate, tum facilitate, liquiditate idem feret punctum, quod Graeca. Explicabit, inquam, rem quae cum majestate est proferenda non minus alto stylo, quam illa; quae delicate, rotunde, pulchre, amoene, floride itidem. Specimen utriusque hîc apponam. Rem eandem expressam carmine, a duobus eruditissimis Graecis, ostendam non minus feliciter & plene posse exprimi Belgico quoque carmine. Primò de sermonis gravitate faciam eam contendere cum illo, de quo judicium est Horatij, quod

Pindarum quisquis studet aemulari,

Ille ceratis, ope Daedalea,

Nititur pennis, vitreo daturus

Nomina ponto.

Causam ejus reddit, quod

Monte decurrens velut amnis imbres

Quem super notas aluêre ripas,

Fervet, immensusque ruit profundo

Pindarus ore.

Ego hic Icarus esse audebo, qui hunc aquilam sequar pennis Belgicis. Nec puto ab hoc torrente Lingua mea Belgica absorbebitur: sed sequetur eum, non ignavis viribus decurrens. Adscribam hic ipsum Graecum loci cujusdam apud Pindarum, si quis alius gravi majestate & severa magnificentia pleni, quò tanto expeditius cernatur comparatio:

Ἀδύνατον δ'ἔπος ἐκβαλεῖν

κραταιὸν ἐν ἀγαθοῖς

δόλιον ἀστόν. ὅμως μὰν

σαίνων ποτὶ πάντας, ἄγαν

πάγχυ διαπλέκει.

οὔ ὅι μετέχω θράσεος. φίλον εἴη

φιλεῖν· ποτὶ δ'ἐχθρὸν ἅ-

τ' ἐχθρὸς ἐὼν, λύκοιο δίκαν ὑποθέυσομαι,

ἄλλ' ἄλλοτε πατέων ὁδοῖς σκολίαις.

ἐν πάντα δε νομὸν ἐυθύγλωσ-

σος ἀνὴρ προφέρει,

παρὰ τυραννίδι, χ' ὡπόταν ὅ

λαῦρτο στρατὸς, χ' ὅταν πόλυν ὅ σοφοὶ

τηρέοντι. χρὴ δὲ πρὸς

θεὸν οὐκ ἐρίζειν.

ὅς ἀνέχει τοτὲ μὲν τὰ κείνων,

τοτὲ δ' ἆυθ' ἑτέροις ἔδω-

κε μέγα κῦδος. ἀλλ' οὐ-

δέ τᾶυτα νόον ἰαίνει φθονερῶν. στάθμας

δὲ τινος ἑλκόμενος

περισσᾶς, ἐνέταξεν ἕλ-

κος ὀδυναρὸν ἑᾶ πρόσθε καρδίᾳ,

πρὶν, ὅσα φροντίδι μηχανῶνται, τυχεῖν.

φέρειν δ'ἐλαφρῶς

ἐπαυχένιον λαβόντα

ζυγὸν, ἀρήγει· ποτὶ κέντρον δὲ τοι

λακτιζέμεν, τελέθει

ὀλισθηρὸς οἶμος. Pyth. ode 2.

Apponam & hujus Latinum, Graeci ipsius vestigia a calce ungue tenus premens, si quis forte haec legat linguae Graecae parum peritus:

Impossibile certe, verbum emittere

Firmum inter bonos,

Dolosum civem, simul tamen

Adulans apud omnes, nimis

Omnino implicat (sermones.)

Non cum ipso participo audaciae. Amicum sit (aequum)

Amare: apud hostem vero, quae

Hostis existens (facit) lupi instar incurram,

Alià aliorsum incedens, vijs obliquis.

In omnes autem statu regiminis rectilin-

guis vir praestat,

In monarchia, & quando

Incondîta multitudo, & quando urbem

Sapientes custodiunt. Oportet autem contra

Deum non contendere.

Qui stabilit aliâs quidem res illorum,

Aliâs verò rursus alijs do-

mat magnum decus; sed nec

Isthaec mentem exhilarant invidorum. Normam

Quidem qui diductus est

Ad eximiam (quasi) imposuit ul-

cus dolorosum suum ad cor,

Antequam, quae cogitatione machinatur, datur consequi.

Ferre leviter,

Cervicale sumenti

Iugum prodest. Contra verò stimulum

Calcitrare, est

Lubrica via.

Haec reddita a me sunt Belgice ad hunc modum:

De macht en heeft een valschaert niet,

Te brenghen voort by volck met eeren

Schier een waer woort; wie dat hy siet

Flatterende, gaet hy seer keeren

End' wick'len in al, dat hy meindt.

Soo onbeschaemt can ick niet wesen.

Mijn vriendt bemin ick, sonder eindt:

Die vyandt is, sal ick niet vresen

Stout, als een wolf, te comen aen,

Nu hier, nu daer, deur cromme weghen

Sal ick tot hem als vyandt gaen.

Een die gebruyckt zijn tongh ter degen,

Js alom best, in s'Conings staet,

Of alsmen siet deur een regieren

T'heeromnis rou, oft als den raet

Der wijsen t roer der stadt gaet stieren.

Maer tegen Godt mach't niet geschien,

Dat ghy sout twist of oorloch voeren:

Hy ist die vest t'geen aengaet dien,

En die alsdan weer doet verroeren

Van dees, tot and'ren, grote eer.

Maer dat sal oock niet seer vermaken

T'gemoet van die, die't hert doet seer

Van nijdicheyt. Hy, die zijn saken

Gaet trecken wel nae't richt-snoer lijck,

O, die sal in zijn herte drucken

Een hardt geswel, scharp als een pijck,

Hem doende wee, eer hy can plucken

De vruchten af van't geen, d'welck is

Al langh bewrocht in sijne sinnen.

Hem sal het doen groot goet gewis,

Die licht verdraecht int herte binnen

T praem-neckich jock: maer wilt ghy seer

Slaen achter wt, end' slingger-hielen,

Dats een wech glat, daer gh' op valt neer.

Iam secundo loco in palaestram mitto linguam nostram Belgicam, certatum cum florente suavique facilitate Graecania. Adversarium vel socium potius dabit Athenaeus, vere Anthenaeus. Ingeniosissimum illud & aureum os in Deipnosophistis suis inseruit hymnulum quendam Ariphronis Sicyonij in Sanitatem; quo nihil facile est reperire quicquam lepidius: quasi plantam quandam allatam ex campis Elisijs; florescentem, virescentemque ac ridentem suavius quid, quam florentem arborem myristicae. Odula talis est Graece:

Υγίεια πρεσβίστα μακάρων,Deipnosoph. lib. 15. sub ipsum finem.

Μετὰ σοῦ ναίοιμι

Τὸ λοιπόμενον βιοτᾶς.

Σὺ δέ μοι πρόφρων σύνοικος ἔιης.

Εἰ γὰρ τις, ἤ πλούτου χάρις ἤ τοκέων,

Τᾶς εὐδαιμονός τ' ανθρώποις

Βασιληΐδος ἀρχᾶς, ἤ πόθων,

Οὕς κρυθίοις ἀφροδίτης ἄρκυσιν θηρέυομεν,

Ἤ ἔιτις ἄλλα θεόθεν ἀνθρώποις τέρψις,

Ἤ πόνων ἀμπνοὰ πέφανταὶ,

Μετὰ σεῖο, μακάρια ὑγίεια,

Τέθηλε πάντα, καὶ λάμπει χαρίτων ἔαρ,

Σέθεν δὲ χωρὶς οὔτις ἐυδαίμων.

Haec Latine verbatim redduntur ita:

Sanitas, veneranda maxime beatorum,

Tecum habitem,

Reliquum vitae!

Tu vero pronae mentis mihi contubernalis sis.

Si enim aliqua copia est divitiarum aut liberorum,

Vel hominibus tam fortunatae existimatae

Regiae dominationis, vel amorum,

Quos occultis Veneris cassibus venamur,

Vel si alia hominibus a Deo oblectatio,

Aut laborum respiratio conceditur,

Tecum, o beata Sanitas,

Florent omnia, & splendet gratiarum ver:

Sine te autem nemo beatus.

Haec Musa nostra Belgica ita canet:

Ghesontheidt frisch van allen

Dat heilsaem is, te achten meest,

Och of t'mijn deel mocht vallen,

Dat ick met u in soete feest,

De rest mijns levens wonen mocht!

End' dat ghy, gunstich t'mywaerts sijnde,

Altoos by my te wesen socht,

Als huysgenoot, die niet verdwijnde.

Want macher yet liefs wesen

Jn kinderen, oft in rijckdoms macht,

Jn heerschappy, gepresen

Soo seer by t'menschelick geslacht,

Jn liefds geniet, daerna men jaecht

Met st[i]l en heim lijck minnen garen,

Soo anders yet, dat een behaecht,

Een uytten hemel mach weerbaren:

Of soo een wordt ghegeven

Respijt van moeitt' end suer gequel,

Met u lust dan een t'leven,

O lief Gesontheit, dan is wel

Al t'ander, dan soo bloeit datt' al,

Dan schijnt van alle lieflickheiden

Een Mey-tijt schoon; mist ghy in tal,

Geen mensch sal een vroo leven leyden.

Haec tantum in specimen: ex hoc ungue leonem. Qui tenet Graecum pariter & Belgicum, is videbit hîc non infelicius Belgas dicere, oratione etiam ligata, quam Graecos. Addam hîc etiam Carmen, non aliunde translatum, sed a meipso ex inventione materiae cujusdam, pertinentis ad mores, ac versu non indignae, compositum: ut sic appareat, quemadmodum & nostramet inventa poësi nostrâ possint dedolari. Latina verbotenus subjungo, quo apparere utcunque possit sermonis nostri ignaris, quae dictionis nostrae vis sit & significantia. Genus Carminis effinxi ad Sapphicum.

Laudi Amicitiae.

Men salt voorwaer wel dickwils sien gheschieden,

Dat vrienden trou, end'herte-lieve lieden,

Als haren vriendt, die hem was comen vanden

Vyt and're landen,

Videbitur certe saepe contingere,

Quod amici fideles, & cordi-chari homines,

Cum ipsorum amicus, qui eos venerat visitatum

Ex alijs regionibus,

Als die heeft voor, dat hy weer wil verreisen,

(Het welck hun is als een te rugge deisen

Van haer genoecht) haer hert dan uyt doen breken,

End'aldus spreken:

Quum, inquam, proponit, quod rursus velit discedere,

(Quod idem ipsis est, quasi quoddam retro-gredi

Suae voluptatis) tum cor suum faciant erumpere,

Atque ita profari:

Ick wensch het mocht doch morgen vry gaen maken

Een leelijck weer, dat, vriendt, ghy niet cont raken,

Soo haeft van hier: den hemel vol van wolcken,

Vol water kolcken:

Optarim, cras sane fieri

Deformem auram, ne posses, amice, discedere

Tam cito hinc: coelum plenum nubibus,

Plenum aqueis gurgitibus:

Die swaer van onverdwijnelicken regen

Sich scheuren op, begietende te degen

Velt, pat end' wech: de locht van wint ontstellet,

En schier gevellet

Qui gravidi a non evanitura pluvia

Se rumpant, perfundentes perbene

Agros, semitas & vias: aërem vento turbidum

Et fere retractum

Tot d'aerde toe: dat Phoebus sy verduystert

Meer, dan hy self veel dingen swart verbluistert,

Dat hy sich gae diep steken ende schuylen

Jn wolcken-kuylen.

Ad terram usque, ut Phoebus sit tenebricosus

Magis, quam ipse res multas nigras facit uredine,

Ipse se eat contrusum & latitatum

Sub antra nubium.

Dat Jupiter oock self sy droef end' grimmich

Met donders toorn, end' blixem-stralen glimmick:

Locht, water, landt, tot reisen onbequaeme

Sij't al te saeme!

Iupiter ipse etiam sit tristis & tetricus

Cum ira tonitru, & fulminis sagittis scintillantibus:

Aër, aqua, terra ad profectionem incommoda

Sint simul omnia!

Soo wenscht een vriendt, dat worden mach belettet

Der vrienden vlucht, end' noch wat toe gesettet

Tot sijn verblijf. Tis noch niet lang gheleden,

Dat sulcke reden

Sic optat amicus ut impediatur

Amicorum fuga, & aliquid adhuc adjiciatur

Ejus mansioni. Non diu adhuc est,

Quod talia verba

Jck hoorde doen een vriendt tot sijne vrienden.

Jck mercktes' aen: my docht se wel verdienden,

Te dencken nae: ick nam daer wt dees leere:

Vriendtschap ter eere:

Audirem facere amicum quendam ad suos amicos.

Observabam ea: videbantur mihi mereri,

Vt ea considerarem: sumebam hinc hanc doctrinam:

Honori amicitiae:

O groote cracht! o heftich sterck bewegen

Van vriendtschaps macht! wat tong can wel te degen

V drucken uyt? Een goet vriendt sietmen wesen

Met zijn bywesen

O grandem vim! o vehementem fortemque motum

Virtutis amicitae! quae potest te lingua recte

Exprimere? Amicum bonum videmus esse

Cum sua praesentia

Bet lieffelick, end' een te doen meer deuchde,

Dan t'vrolick licht end' gout gestraelde vreuchde

Der soete Son: sijns blyden by-sijns stralen,

Die hy doet dalen

Amabiliorem, ac amplius nos juvare

Quam laetam lucem, & auri radium gaudium

Dulcis Solis: laeta ejus praesentiae radij,

Quos facit delabi

Op sijns vriendts hert, 'tbly schijnsel sijner oghen,

End' sijns persoons aensiens het lief ghedogen

Laet sich een vriendt veel aengenamer wesen

End' meer gepresen

Super amici sui cor, jucundam coruscationem oculorum ejus,

Et personae ipsius aspectus gratam indulgentiam

Sibi amicus magis accepta habet

Magisque commendata

Jn sijn ghemoet, dan t'fraeiste schoonste weder,

Dat Jupiter ons senden mach hier neder

Van sijnen throon: dan al de claerheidt selve

Die int verwelve

In animo suo, quam pulcherrimam serenitatem,

Quam Iupiter nobis potest mittere huc desuper

E suo throno: quam ipsam claritatem omnem

Quae in laqueari

Des hemels rondt, des aertrijcks cloot verheuget:

Daer nochtans niet en is, dat soo vervreuget,

Dat soo verquickt, soo lieffelick vermaket,

End' soo t'hert raket

Coeli rotundi, terrae globum exhilarat:

Cum tamen nihil sit, quod ita laetificat,

Ita reficit, ita suaviter recreat,

Et ita cor afficit

Met lustbaerheidt, als wan het siet claer schijnen

Den glasen want, en d'helder blau gordijnen

Der sachte locht: wanneer die gaet bemalen

Met goude stralen

Voluptate, quam cum videt clarum fulgere

Vitreum parietem, & pellucide ceruleas cortinas

Mollis aëris: cum ea depingit

Aureis radijs

Der Sonnen glans, end' een schoon weer sich tonet.

Vriendtschap dan werd' met desen lof becronet;

Dat haer niet can so, als haer vriendt vermaken.

T'soetst' aller saken.

Solis jubar, ac serenitas se profert.

Amicitia itaque hac laude coronetur;

Quod eam non aeque, ut amicus ipsius, queat recreare,

Id quod dulcissimum est omnium rerum.

Voor Sonne-schijn is hy by hem verheven,

End' voor schoon weer, de laefnis van het leven:

End' thoont also, so veel oock met te geven

Self om sijn leven.

Prae splendore Solis apud eum est in pretio,

Ac prae coelo sudo, quae refectio sunt vitae:

Atque ita ostendit, neque etiam tanti se facere

Ipsam suam vitam.

Ac si haec me doctiorem quendam nanciscerentur magistrum, Aaronem aliquem, me labris magis circumcisis, forte vividius adhuc ista, & magis germane exprimeret. Etsi tamen leges poësis Belgicae difficiliores sunt, quam aut Graecae, aut Latinae. Nam caesurae accuratior debet esse in carmine Belgico observatio, ut & quantitatis: accentum enim non curant Graeci Latinique eo loco, ubi syllaba longa requiritur: sat habent, si ad leges alias quantitatem suam servent: at inconcinnum in Belgico prorsus, nisi accentus sit, ubi longa requiritur; nihilque aurem boni poetae Belgici offendit magis. In accentus tamen decoro consistit praecipua carminis virtus & elegantia: is facit, ut mollius fluat, ut genuina sit modulatio; ab accentu est carmen, & quidam quasi cantus. Praeter ista & rythmus in Belgico ob-servandus est, cujus nulla prorsus Graecis Latinisque est cura. Is vero admodum ligat mentem versificantis, ut non possit quamvis dictionem & phrasin arripere; sed debet & rythmum recte aptare, & nihilominus sensum constructionemque decorè implere. Qua servitute nobis imposita, quid miri, si forte aliquid minus in versu, quam illi, praestemus? A qua solutis minus sane coacte nobis poëma fieret. Et quin ad rythmi legem nos non astringimus? quin sine eo, carmen non aeque, atque illi, facimus? Si illis justum carmen constat absque rythmo, observatis solis pedibus & syllabarum quantitate, certe & nobis absque eo constabit, qui non minus, sed magis etiam, quod alioqui in carmine praecipuum est, accentum nempe, observamus. Profecto aeque, ut illi, liberi ne tantillum quidem ipsis carminis plenitudine cedemus. Cur non item tam in lingua Belgica constabit carmen absque rythmo, quam in Italica? Video poëtam non ex trivio, sed ex summo Heliconis, id putasse nec illicitum, nec indecorum; ipsum, inquam, Petrarcham. Ejus quaedam reperta sunt scripta, post ejus mortem, ab ipso non divulgata, nec inter nota ejus scripta relata: quorum quaedam sunt edita a quodam Nicolao Francone in libello, cui titulus Il Petrarchista. Vbi inter alia referuntur hi versus de vestitu Laurae, Petrarchae idoli:

Questa Phenice de l'aurata piuma,

Purpurea vesta d'un ceruleo lembo

Sparso di rose i belli humeri vela;

Nuovo habito, e bellezza unica e sola:

Deposto havea l'usata leggiadria,

Le perle, e le ghirlande, e i panni allegri.

Vedi quant' arte dora, e'mperla, e' nostra

L'habito eletto, e mai non visto altroue,

E le chiome hor' avolte in perle, e'n gemme.

Non plus hîc rythmi est, quam in Lauri folijs est uvae Creticae. Nec tamen Petrarchae non carmen fuit. Eandem nobis libertatem Musas permittere, putare ne sit religio. Atque ecce paradoxi hujus omni forte exemplo carentis, ego novum ac primum specimen exhibebo. Placuit autem de eadem Amicitia, de qua versum praecedentem feci, & hunc facere: sed ut ibi de vi ejus egi, ita hic agam de ejus fidelitate & officio: reddamque Belgicum Latine verbotenus, ut ita linguae nostrae significantia & energia perspiciatur ab ejus ignaris.

De officio & fidelitate verae Amicitiae, Ode.

Coomt hier, Mijn Luidt, geluydeloos

Noch stom wilt so niet hangen:

Coomt, doet my nu den besten dienst

Die immer ghy soudt mogen:

Coomt, helpt nu mijne sinnen:

Wilt nu te wercke legghen

Al d'aengenaemheidt die ghy hebt,

Al uwe lieflickheidt:

Adesdum, testudo mea, insonora

Aut muta ne ita pendeas:

Adesdum, optimum jam mihi praesta officium

Quod unquam posses:

Adesdum, mentem meam nunc adjuva:

Velis nunc impendere

Quicquid accepti in te est,

Quicquid amabilis:

Om t'oprecht' onvervalschte ampt

Der borgerin des hemels,

Der Vriendtschap noot-troostvol end' trou,

Der temster der wreetheiden,

Der oeffening vand' Engl'en,

Met weirden prijs te loven:

Sy is (so ment so seggen mach)

Op d' aerde een Godin.

Ad sincerum fucoque carens officium

Civis coeli,

Amicitiae in necessitate solatij plenae fidelisque,

Domitricis saevitierum,

Exercitij Angelorum,

Condigna laude depraedicandum:

Est illa (si ita loqui fas est)

In terris quaedam Dea.

Haer hemelsch doen end' wercking' sal

Mijn hert by sick bedencken,

End' die u als gaen singen voor,

Ghy sult mijn dicht vertzieren

Met u fraey soetticheiden

Van uwe melodie:

Maeckt doch u snaren suyver claer,

End' sijn van goudt-geclank.

Facta ejus coelestia operationemque

Cor meum secum meditabitur,

Eaque tibi praecinet,

Tu carmen meum ornabis

Pulchris tuis suavitatibus

Tuae symphoniae:

Fac quaeso fides tuas purè claras,

Et perfectas sono quodam auri.

Doet u gesang end' honich-klanck

Opvliegen ende spelen

Tot onder aen het stergewelf

Vant hooch paleis des hemels.

De Engl'en moog'lick sullen

Oock self een vreuchde scheppen

Vyt dit der Vriendtschaps eeren liedt,

End' singent selve meed'.

Fac cantus tuus & mellitus sonus

Volitet lusitetque

Vsque sub stellatum laqueare

Alti palatij coeli.

Angeli fortassis

Etiam ipsi gaudium haurient

Ex isto Amicitiae encomiastico carmine,

Idque ipsi unà cantabunt.

O Vriendtschap, hoe bemin ick u,

Hoe brandt ghy my mijn herte!

Noyt heeft een liefste schoonste bruydt

Haer'n bruyd'gom meer ontsteken,

Self onder de belofte,

End' als van haer te trouwen

Hy nu den dach siet int gemoet,

End' nu de feest verwacht.

O Amicitia, quam te amo,

Quam tu mihi uris cor meum!

Nunquam carissima pulcherrimaque sponsa

Sponsum suum incendit magis,

Etiam in ipsis sponsalibus,

Et quando conjugij

Iam diem cominus prospicit,

Ipsasque jam nuptias exspectat.

Sulck een ontfonckt end' gloeyt het hert,

Als hy van haer mach spreken:

Als hy haer deucht end' edelheidt

Van yemandt hoort verhalen:

Also oock u te singhen,

Js mijnen lust: my duncket

Dat ick also volop geniet

T'pleisier, dat in u is.

Tali accenditur, candescitque cor,

Quando de ea datur loqui:

Quando virtutem ejus & generositatem

Ab aliquo audit narrari:

Itidem etiam te canere

Mea voluptas est: videor

Ita mihi plene frui

Voluptate ea, quae in te est.

Och of ick mochte inden glants

Der Sonne mijn pen steken,

End' dat ick daer uyt nemen mocht,

Tot mijnen inckt, haer stralen,

Om u wel recht deurluchtich

End' heerlick af te malen,

Assetend' uwer eelheidts schijn

Met so kunstrijcken handt,

Vtinam liceret in jubare

Solis calamum meum intingere,

Atque inde possem sumere,

Pro atramento meo, ejus radios,

Ad te bene illustrem

Atque excellentem depingendum,

Effigians generositatis tuae splendorem

Tam articiosa manu,

Dat u hertlaefsche schonicheidt

Uan my verthoont mocht worden

Soo wijt, alst licht der Sonne schijnt!

Ghy sijt dat, Jonckvrou, weerdich.

Ghy sijt in mijne oogen

Een beelt voorwaer al schoner,

Dan alderschoonste maechden schaer,

Die inde wereldt sijn.

Vt cor refocillans pulchritudo tua

A me commonstrari possit,

Quam late lumen Solis splendet!

Nae ita, Nympha, mereris.

Es in oculis meis

Multo sane imago formosior,

Quam tota virginum formosissimarum turba,

Quae in mundo sunt.

V aensicht is, t'geen dat sou sijn,

Als by een waer vermenget

Een Sij-satyne sachticheidt,

End' t'purper-sneeu der rosen,

Daer by den reuck des balssemes,

Gehelick afghescheiden

Vant grove stof, daerinse sijn,

End' so bestaend' in een.

Facies tua est id, quod foret,

Si inter se mixta essent

Serici mollities,

Et purpurea nix rosarum,

Cum odore balsami,

Separata prorsus

A crassa materia, cui inhaerent,

Atque ita secum una existentia.

Veel aangenamer (t'schilt al veel)

Js u geheel gedaente,

Dan een Granaten appel-boom

Als hy opt' schoonste bloeiet.

Ghy sijt een troost der vrienden,

Een laeffenis versch-bornich

Wanneer haer swaer benautheidt praemt,

End' droefheidt haer verstickt:

Multo gratior (multum interest)

Tota tua est species,

Quam malus Punica

Tum cum quam pulcherrime floret.

Tu solatium es amicorum,

Et refocillatio quasi refrigerantis fontis,

Quando eos gravis angustia premit,

Et tristitia eos suffocat:

Jn noot een hulp, end' in ghebreck

End' ermoed' ongeachtet

Een rijckdom groot. Gelijck ghy waert

Wel eertijdts te Corinthen

Eudamidas, vermaret,

Dat hy seer plach te wesen

Een eerder uytter maten groot

Van u, end' dienaer trou.

In necessitate auxilium, & in egestate

Atque paupertate contempta

Magnae divitae. Sicui fuisti

Olim Corinthi

Eudamidae, celebri hoc nomine,

Quod valde solet esse

Cultor supra modum

Tui, & fidelis famulus.

Hy sterf veel ermer van sich self

Als Lazarus mocht wesen,

Maer door u hulp was hy so rijck,

Als twee siju rijcke vrienden

Chariren end' Arethe:

Van welckers beider goeden,

Of twaer gheweest sijn eigen goet,

Hy maeckte testament.

Moriebatur quidem ipse, a sese, pauperior,

Quam potuit Lazarus esse,

Sed ope tua tam erat dives,

Quam duo opulenti ejus amici

Charixeuus & Aretheus:

De quorum amborum bonis,

Ac si fuissent bona ejus propria,

Disponebat testamento.

Hy maeckte voor sijn moeder oudt

Wel niet Arethes goeden,

Noch voor sijn erme dochter t'goet

Van sijnen vriendt Chariren:

Maer maeckte sijne moeder

Arethe, end' sijn dochter

Chariren tot een testament,

Om haer te doen vriendts trou.

Legebat matri suae seni

Non quidem bona Arethei,

Nec pauperi filiae bona

Amici sui Charixeni:

Sed legabat matrem suam

Aretheo, & filiam suam,

Charixeno in testamentum,

Vt praestarent eis fidelitatem amici.

Deur uwe kracht heeft nae sijn doot

Sijn moeder rijck gelevet:

Sijn dochter rijck'lick uytghetrout

Heeft haere feest ghehouden

Op eenen selven dage

Met Charirenus dochter,

T zieraet end' houlicks goet gehadt

Al even groot als sy.

Per virtutem tuam, post mortem ejus

Mater ejus vixit opulenta:

Filia ipsius opulento conjugio elocata

Nuptias suas celebravit

Eodem die

Cum charixeni filia,

Ornamenta dotemque habens

Aequalia illi.

Jae Vriendtschap, u ghetrouwscheydt

Blijck aldermeest in desen

(Daerin s'oock meer te achten is,

Dan in de hulp van goeden)

Dat ghy u sult bethonen

Alom voor uwe vrienden

Een voorspraeck end' verdedichster,

Jae een metalen schilt,

Quinimo Amicitia, fides tua

Maxime emicat in eo

(in quo etiam pluris aestimanda est

Quam in opitulatione bonorum)

Quod te ostensura sis

Vbique amicis

Patronam & defensatricem,

Imo aneum clypeum,

Om hun een seker scherm te sijn,

Als vinnich nae hun steket,

T'sy op den rug oft op de borst,

Dat snoo beeft, Lasteringhe:

Het welck is al veel feller

Als alle Draken tongen,

End' alst boos Basiliscus oogh,

End' als der Helhondts tandt.

Vt ipsis sis tutum propugnaculum

Quando furiosissime in eos telum vibrat,

Seu in pectus, seu in dorsum,

Turpissima bestia, Calumnia:

Quae multo quidem est saevior,

Quam omnes Draconum linguae,

Et quam noxius Basilisci oculus,

Quamque Cerberi dens.

Niet lichtelijck ghelooft ghy t'quaedt,

Alst hem wordt nae gheworpen

(D'welck eenen clappaert doet so licht,

Als stof end' kaf te stropen)

Ten sy ghijt siet bewesen

Wel claer end' duydelicken.

D'welck als ghijt [j]ae dan so bevindt

End' het bet blijckt, als sneeu,

Non facile credis malo,

Quod post eum jacitur

(Quod quidem calumniator tam facit facile

Quam pulverem & paleas spargere)

Nisi demonstratum vides

Clare ac certo.

Quod cum utique ita esse vides

Et nive lucidius liquet,

Wat geest comt u dan in u hert?

Niet lust end' een vermaken,

Dat uwen vriendt ghevallen is,

Oft yewers heeft ghestruyckelt:

Niet lust hem te bederven,

Oft alsins te verbreyden

End' senden voort sijns vals gerucht,

Dat dat al voorder loop.

Quis tum cor tuum invadit affectus?

Non voluptas quaedam & gaudium,

Quod amicus tuus lapsus sit,

Vel alibi offenderit:

Non libido eum perdendi,

Vel undique spargendi

Et emittendi lapsus ejus rumorem,

Quo is magis magisque discurrat.

T'is alssem voor u ende gal,

Dat hy sick heeft vergrepen:

Maer met een hert so trou, als gout,

Soeckt ghy hem te behouden:

Ghy wordt tot hem beroeret

Met vaderlick beweghen:

Dan weckt ghy op u trouheidts kracht,

Sorchvuldich voor sijn eer.

Est absynthium tibi & fel,

Quod perverse egerit:

At animo tam fido, atque aurum est,

Studes eum servare:

Commovéris erga eum

Affectu paterno:

Tum excitas vim fidelitatis tuae,

Solicita de ejus honere.

So is niet die gemaeckte hoer,

Die van u andoet t'masques,

End' steeckt sich in u schoon habijt,

Dats' u heeft afgestolen:

Schijn-vrientschap in haer herte

Gantz valsch, vol van bedriegen,

Die alsmen haer niet heeft van doen,

Als vrientschap trou sick thoont.

Talis non est fucata illa meretrix,

Quae cui personam induit,

Seseque operit pulchro tuo vestitu,

Quem tibi suffurata est:

Larva amicitiae, in corde suo,

Omnino mendax, plena doli,

Quae, quando ejus non indigemus,

Instar sincerae amicitiae se ostentat:

Sy doet ghelijck d'Harpijen snoo,

D'Hyenen end' Sirenen,

Die van een Joffrou t'angesicht

End' soete stem verthonen:

Maer doen daer onder schuylen

Van leeuwen ende wolven

De bloet-begeersche wredicheidt,

Vyt bosen helschen aert.

Facit, ut astutae Harpyae,

Vt Hyenae & Sirenes,

Quae vultum virginis,

Et dulcem vocem commonstrant;

Sed sub ijs occultant

Leonum & luporum

Sanguinolentam saevitiam,

Merè prava & infernali ex indole.

Foey foey, van sulcken Judas kus,

Van sulcken Joabs smeken!

Maer erger noch ist boose beest

Van vriendtschaps valsch beveinsen,

Dat op valsch achterclappen,

Op leugens end' valsch wanen,

Een goeden vriendt bederven helpt,

End' schenden sijne eer:

Phi phi tale Iudae osculum,

Tale Ioabi demulcere!

At pejor adhuc est mala ista bestia

Falsae simulationis amicitiae,

Quae ad falsas sycophantias,

Mendacia, falsasque suspiciones,

Amicum bonum juvat perdere,

Nomenque ejus vitiare:

Jae doet daer meer sijn beste toe,

Draeft, loopt, met meerder woeden,

Dan wel een vyandt openbaer,

Die daer voor wordt ghehouden.

Wee hem, die wordt ghesteken

Van sulcken beest fenynich,

Met sy van achter oft van voor,

Hy voelt wel hoe het smert.

Quinimo plus in id incumbit,

Discursitat, cursitat majore commotione rabieque,

Quam apertus inimicus,

Qui pro talis habetur.

Vae illi qui feritur pungiturque,

Abestia tam venenata,

Sive in sui anteriori, sive posteriori,

Sentit, quam doleat.

Foey helsche vriendtschap, foey, foey, foey,

Foey vriendtschap van Hyenen,

Foey Judas onbeschaemde kus,

Foey Joabs valsch omhelsen!

Soud' sulcken beeste moghen

Den naem van vriendtschap boeren?

So is gal honich, end' regal

Js suycker, t'roet syroop.

Vah Tartaream amicitiam, vah, vah, vah,

Vah amicitiam Hyenarum,

Vah Iudae impudens osculum,

Vah Ioabi mendacem amplexum!

An talis bellua possit,

Nomen gerere amicitiae?

Tum fel mel est, redigalum

Saccarum, fuligo syrupus.

Sy is ghelijck een schoone vijgh

Met boos vergift gevullet,

Die dan u doet de meeste schaed'

Als ghyse meent te nutten:

Dies sy oock is te erger:

Men soud sick van haer wachten,

Waert datse haer fenijn gaef bloot,

End' datmen dat mocht sien.

Similis est pulchrae ficui,

Impletae veneno malefico,

Quae tum maximo te afficit damno,

Quum ea frui putas:

Quo etiam est pejor:

Caveremus nobis ab ea,

Si venenum suum detegeret,

Idque videri posset.

End' ghy, oprechte Vriendtschap, sijt

Daerom oock weerdt meer prijsens,

Dat gh' eerst te deege thoont u deucht,

Als meest m' u heeft van noden.

Wilt eens die pest aftrecken

T gheen dats' u heeft gestolen

Schaemlooflick end' diesachtichlick,

Siet watter onder schuylt:

Et tu, syncera Amicitia, es

Eo quoque digna magis laudari,

Quod tum primo recte benificentiam tuam commonstras,

Quando maxime te opus est.

Detrahe sodes illi pesti,

Id quod tibi furata est

Impudenter & furtive,

Vide quid sub eo lateat:

Niet anders dan een dulle teef,

Een vleermuys van Guineen,

Een hellepad, end met een woordt,

Een swarte Duyvelinne.

Noch heeft dit ysslick monster

Een groot ghetal van vryers,

Die haer noch goede herberch doen

Jn boesem end in thert.

Nihil aliud quam rabiosa canis,

Quam vespertilio Guineënsis,

Tartareus bufo, & verbo,

Nigrum Daemonium.

Nihilominus tamen habet horrendum istud monstrum

Magnum numerum procorum,

Qui ei bonum adhuc praebent hospitium

In ipso pectore & corde.

Ghelijck ick u wensch t'Paradijs,

O Vriendtschap vol van trouwen,

So wensch ick haer geen ander quaet

Dan dat sy self mach smaken

De felheyt vande poten,

End' vande wrede klaeuwen

Dan geen verwoeder Hel-wolvin,

Dan sy wel selve is.

Quemadmodum tibi opto Paradisum,

O Amicitia plena fidelitatis,

Ita ei non aliud opto malum,

Quam ut ipsa gustare possit

Saevitiam pedum

Et crudelium unguium,

Non alîus Infernalis lupae,

Quam ipsamet est.

Quid hîc impedit, quo minus ita sit carmen? quid obstabit, ut non verba phrasesque Belgicae absque rythmo tam carmen constituant, quam verba phrasesque Graecae & Latinae? Atque ita equidem ingenium eruditioque arsque poëtae Belgici sint aeque bona ac poëtae Graeci Latinive; in copia, proprietate, elegantia Belgicae linguae nostrae non erit culpa, quo minus carmen suum illorum aequiparet. Ac si carmine tantum potest eloquentia Belgica, quin posset & prosa? Euge itaque Belgium meum, hoc linguae tuae encomio! quidvis potest tam, quam Graeca; Graeca illa, quae putatur nihil non posse; tonare, fulminare, terrere, percellere; & vicissim vernare, jocari, blandiri, exhilarare; bibere vinum etiam Tyrrhenum cum voluptate didicit (ut inquit Antiphron) quin & propinare, addo ego. Causa non est, cur non incedat inter linguarum primas. Linguae tuae haec laus laudi est tibi.

Cap. XXX.

Summa. Vsu potius & multa exercitatione loquendi, legendi, transferendi, bonos Authores imitandi linguas quasvis addisci, quam prolixis praeceptis Grammatica.

SVadet animus, ut Corollarij loco, quae Caput istud continet: apponam. Etsi forte non nemo futurus est, cui non tam corollarium videbitur, quam pars ipsa, & justum philologiae istius membrum. Animus est inquirere, quae potissimum praestet ratio, ut linguae & quam facillimo & minimo addiscantur negotio, & quam utilissime. Id quod non ita alienum est, ubi de linguis instituitur disputatio. Et quia supra ostensum est, tradi linguas communicarique per usum & frequentem consuetudinem, non adeo ab instituto erit remotum, inspicere illud paulo propius, videreque, num ex eo elici aliquid possit, quod ad facilitatem commoditatemque linguarum addiscendarum faciat. Rem hanc puto disquisitu dignissam, imò pernecessariam; num forte ita reperiri aliquid possit, quo semel error vitetur circa disciplinam linguarum, non minus noxius, quam gravis & jam diu inveteratus. Quod quocunque sit loco, suo semper sit loco, ἀπροσδιόνυσον nusquam est. Agam de eo praeter opinionem vulgi, & praeter obfirmatum mo[r]em usumque omnium, eorum etiam, qui fortassis opinionem suam non sejungunt a nostra. Temerarium forsan videbitur & ἀυθάδες: neque enim sum nescius, semper id in omni vita memoria tenendum esse cuivis, quod sapienter pronuper monitum est a viro quodam celebri nostri aevi: Frugi nos decere esse oeconomos, & parcos ejus, quod nos putamus posse aut scire; nec litigiose sese ubique opponere ijs, quae minus recte a nobis putantur fieri: quandoquidem incivilis ea sit importunitas, collidere cum eo omni, quod non est ad nostrum palatum. Nec ignotum mihi est, non licere mihi esse Romae, nedum ubique gentium, Censori. Nec ignoro, immodestiae esse; Si quid Socrates & Aristippus contra morem & consuetudinem fecerunt, idem quivis ut sibi arbitretur licere: magnis enim illi & divinis bonis hanc licentiam assequebantur. Culpam autem levabit spero, & personam compensabit pondus rationum. Consuetudine itaque, inquam, non prolixis infinitisque praeceptis Grammaticae, optime communicantur addiscunturque linguae. Ejus instar mille mihi est rationum: quod sic omnes populi, totae gentes linguas addiscunt vernaculas; viri, foeminae, rusticani, opifices, pueruli; exacte, congrue, expedite, & quidem sesquianni aut biennij spatio, idque in illa ingenij, judicij, memoriaeque imbecillitate, quae vix egressa est infantiam. Nam trimulos saepe (ne dicam bimulos) quadrimulosque audies omnia perfectissime loquentes in vitam quotidianam quae incurrunt. Advenae nunquid brevissimo saepe tempore, si modo eniti volunt, linguas addiscunt alienas peregrinasque, mero usu & consuetudine? Quanquam a natura nulli ulla lingua est peregrina: quod in ijs peregrinum est, id per dissuetudinem est: consuetudinem, ut maternae, habeat lingua omnis, erit propria, erit ut materna. Memorabile est exemplum ad hanc rem Michaelis Montaignei eruditissimi illius Galli. Eum cum cordi haberet pater modo quam exquisitissimo institui, audivit a doctis quibusdam Italis, id sibi consilij datum, ne diu eum detineret in addiscendis linguarum praeceptis, sed mox ab infantia continuo earum eum usui committeret: idque suadebant suo exemplo, quibus non infe-liciter cesserat. Factum ita fuit: Paedagogo Germano traditus fuit infans Montaigneus linguae Gallicae plane ignaro, Latinae peritissimo. Severe fuit imperatum toti familiae, atque aliquibus condiscipulis, ne praesente puero loquerentur quicquam, si non possent Latine. Nihil audit puer aliud quam Latinum. Antequam sexennis esset, ita erat in hac lingua congruus, expeditus, absolutus, ut Georgius Buchananus, Antonius Muretus, alijque viri doctissimi postea saepe illi fassi sint, quod ad id ejus aetatis cum eo metuerent in sermonem Latinum congredi: omne hoc sine ullis praeceptis Grammaticae: Imò eo usu fiebat, ut pater ejus, mater, reliquique domestici ad servulos usque & famulas, animi sua sensa Latine non incommode possent proferre. Quin ita usus istius vis dimanavit longius, ut rustici atque opifices pagi, cujus pater atque ipse fuerunt domini, multum Latini reciperent, multaque nomenclatura a Latina variarum rerum diu adhuc postmodum penes eos remaneret. Ipse horum testis est Montaigneus. IdemMich. Montaig. Speciminum Gallicorum lib. 3. cap. 25. fere factum dicit de lingua Graeca. Author est idem factitari suo exemplo ab omnibus. Spondet talis culturae felicem proventum. Sic igitur puerum meum velim institui, ut simul ac aptus sit ad discendum, in medium collocetur, loquendi, exponendi, transferendi ex lingua una in aliam, usum. Acri disciplina contineri, ne aliud loquatur aut sonet, quam aut Latinum, Graecum, aut illam linguam, cui discendae operatus fuerit. Talis exercitatio sat ipsi erit praeceptorum. Consuetudo ut optimus est liber ad mores bene formandos, sic & ad linguas: ut visus aspectusque bonorum morum est optima Ethica, sic auditus frequens & exercitatio sermonis est optima Grammatica. Magnus mihi in hac causa testis Cicero, qui ait, usum frequentum superare omniaDe Oratore magistrorum praecepta. Contraria huic in scholis passim insistitur via. In manus traduntur pueris longissima atque extensissima volumina praeceptorum regularumque: onerantur plenis plaustris Grammaticalium; usus exercitationisque exigua cura. Cui accedit & illud mali: quòd si contingat scholas aliquando mutari, simul etiam mutantur Grammaticae: atque ita, quasi peregre, in insuetum aliquem regularum puerilia ingenia mittuntur mundum. Rem non improbandam modo, sed &, ut detestabilem, omittendam! Nihil enim fieri potest inutilius. Vere, qui operosa & varia Grammaticae tradit praecepta, יֶעֲמוֹל לֶרוּחַ laborat, pro adagio Hebraeorum, vento. Largitas & multitudo grata est in divitijs; utilis in rebus verè salutem conferentibus: sed in institutione praeceptorum praestat brevitas. Ridebat Heracleon Megariensis Grammaticos, quod magno supercilio frontem corrugabant, dum multis inrer sese litigabant, an verbum βάλλω in futuro deberet habere duplex λ: aut dum inquirunt derivationem comparativorum χρεῖον & βέλτιον. Tam operosum & multum in istis reculis esse, cui bonae frugi? Est dimittere sese, ut de simili negotio inquit magister quidam Hebraeus, in profundum aquarum validarum, & manu testam educere. Est magno conatu parum facere, imò est molestiam suscipere, alijsque inferre, ad damnum. Et sane multipliciter est noxia tanta praeceptorum Grammaticalium moles. Onerat ingenia, praesertim tenella illa, imò tormento eis est: quod ei tribuitur, perit, cui tot praecepta statuuntur: magis utilia impediuntur, scientia scilicet & cognitio rerum. Nam quid illud est, quem vitae brevitas monet festinare ad necessaria, eum morari ac retinere projectis non necessarijs? Linguas, quae adminuculo debent esse scientiae, ejus impedimentum facere? & viam inviam? Quam restinguunt tot praecepta, hebetantque in pueris, imo exstinguunt amorem ad studia, dum sentiunt adobrui sese his duris quasi saxis, & memoriae suae imponi, quod supra viris ejus est onus? Taedio sunt pulveres illi grammatici mentibus, praesertim quibusdam altioribus, flammeis, splendidisque: ac licet judicio ea respuant nondum maturo, tamen ab ijs abhorrent, quasi innato quodam instinctu, praesentientes illorum inutilitatem: hinc odium Musarum, etsi virginum omnium pulcherrimarum: hinc nausea eruditionis. Dixerim fere, si minus esset ubique Grammaticarum, plus forte esset doctrinae. Certe ita suasores illi patris MontaigneiLib. 1. c-25. judicarunt, quod longi illi labores, qui insumuntur discendis linguis, quae nullo labore constiterunt Graecis Latinisque, causa est, quod non perveniamus ad eam magnitudinem animae, & cognitionem eam rerum, ad quam pervenerunt illi. At tam longorum horum laborum causa praecipua tam longae Grammaticae. Metuam hîc fere Grammaticorum ferulas. An itaque judicio nostro omnia Grammaticae praecepta e scholis sint eliminanda, & manibus puerorum excutienda? Non hoc volo. Existimo praecepta debere dari brevia, declinandi praesertim, & conjugandi, cum generalissimis regulis cognoscendorum generum & syntaxis: idque quam planissime & nudissime exemplis paucissimis & clarissimis: vitarique multiplices illas ubique exceptiones, quae usu facile observantur. Dum illa discuntur, simul indies bonum aliquem numerum vocabulorum pueros discere memoriter velim, donec pleraque, quae in quotidiano usu occurrunt, nominare sciant: & ut sic materiem habeant, quam possint in aptam constructionem formare paulatim per usum. Tametsi enim mulieres & vulgus, adeoque omnes discant recte linguas vernaculas, sine omnino ulla Grammatica: tamen aliqua brevia rudimenta concessero: sed hoc volo, ut ars ita adhibeatur, ne impediat, sed juvet discentes. Continua autem lectio, expositio, translatio, imitatioque optimorum Authorum, optima erunt praecepta: hanc mihi viam eat redeatque saepius: hoc dolium, cum Diogene, diu multumque verset: quod in cytharaedo ridiculum, hic utile erit, eâdem hac chordâ oberrare. Quae tum fidelia unica duos simul parietes dealbabit: eritque illa exercitatio instar lapidis, qui duos ictus dabit. Sic & lingua formabitur, & eâdem operâ scientia subnascetur. Nam de die in diem non cogitantibus aliquid reliquum fiet bonarum earum rerum, quas frequenter audiunt. Si qui tamen sint, qui voluptate ea trahantur, genioque aliquo Prisciani, Donati, aut Vallae ducantur, ut illis allubescat, potius quam majora tractare, Grammaticae minutissima quaeque scrutari ac disceptare, tum ad linguarum ornamentum & perfectionem, tum ad rationes de omni locutione reddendas, eorum operam a me reprehensam nolim: dummodo non oneretur ijs juventus. At, inquit, magis congrue & proprie docebit accurata Grammaticae cognitio, & loqui & scribere. Sed an non vulgus satis congrue loquitur sine Grammatica, solo usu? An putamus Gracchorum matrem, de qua hoc fertur, quod filij Gracchi, oratores celebrati, ab ea sermonis hauserint elegantiam puritatemque, eam dicendi dexteritatem accepisse in operoso studio Grammaticae? An Grammatica in causa erit, quod Debora, quod Anna mater Samuelis tam diserta & sermonis tam ad stuporem absoluti fecerint cantica? An loquaculae illae, tam oripotentes & linguae tam locupletes mulierculae Graecae Romanaeque multum sudarint in Grammatica? An non Montaigneus locutus sit cogrue & proprie, etsi non didicit Grammaticam, quando linguam ejus admirati sunt Muretus & Buchananus? Gustent igitur pueri Grammaticam: nec ea enutriantur, ne nutricatus cacochymia perdantur. Liberius haec protuli, quod sciam alios esse, quam plurimos, qui idem sentiant: Montaigneum modo indicavi, qui etiam monstravit ejus sententiae illos, de institutione sui, consultores patris: tum & Mareschallum Brisaccium, virum egregium, qui idem approbabat. Atque pridem factum est, ut vir quidam doctissimus, & magnae authoritatis eandem hanc querelam, cum dolore atque indignatione, de cacoethe hoc scholarum, quod ille perniciosum dicebat, mihi faciebat. Corrigi tollique levi negotio posset, si Verbi Ministri, inspectoresque scholarum apud summum suum Magistratum hoc agerent, ut authoritate sua per omnes ditionis suae imperijque scholas, & eandem ubique Grammaticam, & quam brevissimam, simplicissimamque curaret usurpari: ac sedulam continuae multaeque exercitationis talis, qualem fere commonstravimus, curam haberi.

Ita jam hoc quidem pensum absolvi. Prolixior fui quam initio putabam: & revera non mihi amphora dum est coepta, rota current, urceus exivit, sed cum urceum destinaram, facta pene est amphora. Multo tamen fuisse adhuc longiorem oportuisset si omnia illa, quae huc spectant, passimque adhuc reperiuntur, voluissem convehere. Tibi lector optime, si tamen quid nostra tenuitas dare potest ad tuum palatum, ut & carae tum, ut & carae patriae a me libentissimo est opera haec praebita. Quod si

Compotatio quidem haut recusanda, nihilo tibi qua constat, sed & insequenda.Κώθων δ' οὐπαραλειπτος ἀσύμβολος ἀλλὰ διωκτὸς,

tu quaeso

Asymbolam compotationem ne recusa.Ασύμβολον κώθωνα μὴ παράλιμπανε.

Aut si recusas, fac sine stomacho & indignatione. Si nihil aliud utilitatis hinc forte ad te venit, saltem, hoc venit, quod in memoriam tibi revocant antiquitatem communitatemque linguarum multarum: eaque te occasione commoneant ut in antiquitate perpendas indubitatam ac potentem divinam providentiam, in tanta stabilitate conservantem rem omnium maxime fluxam, ut est sermo hominum: in communitate consideres, quam tibi debeant esse chari, qui tam propinqui, ut non solum ejusdem sanguinis, sed & linguae tecum participent. Quorum quidem munerum tuorum prius si impleas, sapientiam prodes: posterius si negligas, coeli iram accerses. Quod si qui sint, quibus videtur quod

Isto quidem ex cibo potuque dilectationem accepêre.Ταύτης μὲν πόσιος καὶ ἐδήτυος ἔξ ἔρον ἕντο,

(cui ego fini haec consecrata ex parte volui) illi mihi pro opera mea praestita benevolentiam suam & beata vota largiantur.

FINIS.

Abrahami Vander-Milii additamenta quaedam ad librum suum De Lingva Belgica.

POstquam liber hic meus justam suam formam accepisset, interea dum impressio ejus parabatur, succurrerunt occurreruntque nobis quaedam, omnino ad argumentum ejus pertinentia: Addenda ea esse, prorsus conveniens duxi. Partim enim ad confirmandum eum, impendio faciunt; partim non parum ornamenti ei adferent. Tum imprimis non displicitura ea lectori nostrî, (cui gratificari pro tenuitate nostra studemus quam maxime) existimo. Praeter enim oblectationem, quam ex lectione horum additamentorum hausturum eum sum certus; utilitatem quoque nonnullam fortassis putabit se consequuturum. Qui vindemiam faciunt, si post primariam uvarum collectionem forte in racemos aliquos non poenitendos inciderint; eos quoque in torcular injiciunt. Eoque non modo fidem solvunt dominis debitam, sed & rem gratam ijsdem faciunt. Eodem modo rem sese habere statuo de ijs, quae libro huic nostro superadditum ibo. Priva addam privis suis capitibus, ad quae pertinent, eo ordine, quo per librum nostrum ea sunt posita.

Ad Cap. I.

QVum de diversitate linguarum hoc capite agatur, initio non id fraudandum est ista observatiuncula, quam annotat Conradus Gesnerus:In Mithridate sive de Linguis, in praefatione. Quod Euphorus & alij multi Historicorum gentes & linguas septuaginta quinque esse dicunt; inde nimirum impulsi, quod Moses scripsit: Animae ex Iacob in universum erant septuaginta quinque, quae in Aegyptum descenderant. Argumento (ut sine invidia hoc dixerim) hiulco prorsus & obtuso; imò nullo. Nam septuaginta quinque illae animae an alîus linguae fuêre, quam unius Hebraeae? quî igitur illae tot linguas effecerint, quot numero fuêre ipsae? quî illud historiae gentes linguasque fuisse septuaginta quinque mihi evincet? Addit idem in commentis repeririIbidem. sane nostrorum, dialectos revera (linguas potius) communes esse septuaginta duas. At quî hoc cohaereat cumEx Plin. Histor. natural. lib. 6. cap. 5. eo, quod idem paulo post refert, non video: nempe, Dioscuriadem urbem Colchorum, nunc desertam, quondam adeo claram fuisse, ut Timosthenes in eam trecentas nationes, quae dissimilibus linguis uterentur, descendisse prodiderit: postea a Romanis centum triginta interpretibus negotia ibi gesta? Sane velle numerum aliquem certum linguis statuere, incertissimum judico. Augentur illae mutanturque cum aevis, & suppullulatione populorum. Plures vero quam LXXII, aut LXXV, & forsan quam CCC quoque crediderim: praesertim, si diversas dialectos pro diversis linguis censeas.

Porro, uti primariam illam & coelestem utilitatem, quam Theologi linguarum diversitati attribuunt, primo hoc capite libri mei (de utilitatibus diversitatis hujus cum ago) omiseram de industria, ita eam hîc nunc judicio appono; Nempe diversitatem hanc linguarum esse quandam causam & organon, per quod homines, uti per eam Deus quasi aversatus est eos, & inter sese alienavit, sic ad se revocat, sibique eos & ipsos inter sese jungit. Nisi enim aut illi, quibus Euangelium & doctrina salutis praedicatur, aut ij, qui eam praedicant, diversas alienasque linguas callerent, quomodo aberrantes in viam salutis possent deduci? nam non in omnibus linguis, quae eò pertinent, primò a magistro salutaris illius doctrinae sunt prodita. Quo loco non possum quin annotem hoc miri observatum a Gesnero. Per tres illasIn Mithrid. ibid. linguas, quibus in cruce titulus Domini est inscriptus, praecipue Euangelij doctrinaeque salutis per diversas gentes & nationes esse propagationem praedicationemque factam: Per Asiam enim Africamque beneficio linguae partim Latinae olim, & hodie Hebraicae sive Arabicae, germinis Hebraicae: per Europam & nunc & olim beneficio Graecae & Latinae, nec non ex parte Hebraeae. Quare etiam quasi linguas quasdam sacras, Gesnerus tres has linguas innuit, & velut in cruce Salvatoris consecratas. Cujus consecrationis quoddam effectum sit, Domini illius nostri cognitionis, per has potissimum linguas, promulgatio. Et quia per has linguas praesertim Christus esset praedicandus, a providentia divina hoc honore eas esse affectas ut in cruce Domini consecrarentur.Et fieri fortassis potest, ut per easdem linguas praedicatio Christi etiam Indis utrisque fiet, atque ita per eas Euangelium pacis per totum orbem beneficio earundem linguarum sit deferendum. Quod quidem encomium alicujus rarae excellentiae in tribus istis linguis omnibus meliore fundamento nititur, quam ut inde concludatur (ut factum aliquando non sine risu audivi) Latinam solam dignam esse, ut eâ fiat omnis in Ecclesia divinus cultus, quia in cruce Domini sit consecrata: nam ita eo dignae quoque erunt & Hebraea & Graeca. Nos autem Europaei impense moneri decet; ut quia singulari usu & larga cognitione harum trium linguarum fruimur omnium, quarum singulis singulae nationes uniuntur tum Deo, tum sibi invicem, tanto propius in pace cum Deo, & nobis mutuo arctiusque coalescamus. Quorum tamen (vah! taedet dicere) hoc est ante alias nationes dedecus, tam in ijs quae pacem cum Deo constituunt, quam in conjunctione publica quam maxime disiungi.

Ex eo quod eodem hoc capite annotavi, Romam conamine insigni voluisse populos unitate linguae suae jungere, quos Babylon divisione linguae suae disiunxit, in mentem venit similitudo dissimilis, quae intercedit inter Babylonem illam primam veterem Assyricam, & secundam novam Italicam. Similitudo est inter urbes has illa, ut multis discretae sint dissimilibus: eaque dissimilitudo, ut conjungantur multis similibus. Hoc imprimis est inter utramque dissimiliter simile; quod Babel causa fuerit fissae linguae unius in multas, δὶς Διὰ πασῶν dispares: Roma esse causa voluit, ut linguae diversissimae, totoque genere dissonae, in una redderentur consonae. Similes porro urbes hae in eo fuerunt; quod utraque nomen sortita fuerit Babylonis: sed dissimiles in eo; quod Assyrica illa proprie, & primaria impositione; Italica haec (Roma) non nisi improprie & figurate, impositione quadam secundaria: idque adeo ut nomine hoc Romam notatam fateantur tam ij, qui eam ob religionem probant, quam qui improbant. Similes item in eo fuerunt quod utraque mater & caput fuit Monarchiae cujusdam ex Monarchijs illis Mundi universalibus quatuor, quas consilium divinum futuras decrevisse praedixerunt sanctae prophetiae: sed dissimiles in eo quod Babylon primae; Roma quartae & ultimae. Item in eo, quod antiqua Babel caussam dederit linguis discerpendis, quum assurgeret & primae Monarchiae caput esse inciperet: at recens ista, cum jam concideret, & caput Monarchiae ultimae esse non amplius inciperet. Babylon item Assyrica caussam praebuit linguis disiungendis, cum nondum esset finita annorum mundi chilias secunda: ista Italica, cum nondum esset finita altera secunda chilias, id est, chilias quarta: Babylon circa annum a condito orbe millesimum nongentesimum. Babylon occasionem dedit, ut per divisionem, sicut populi sermone disiungerentur, ita & affectu, amore, religione, nescia: at Roma nescia occasionem dedit, ut per unionem linguarum; populi, sicut sermone, ita rursus quoque jungerentur religione, affectu, amore. Video hîc coeleste quoddam fatum, aut potius, divinam providentiam, vim quandam suam mysticam exeruisse, impendisse, atque exercuisse mirabiliter, circa utramque hanc orbis terrarum vere Metropolim: sed qua de caussa, aut in quem finem, quis de re in tam profunda caligine, aut potius tam immenso in lumine, abscondita divinare ausit? Cujus quicquid sit; id quod palam cerni potest, hîc silendum non putavi.

Ad Cap. II.

QVod hoc capite dico de linguis primogenijs seu matricularibus (ut sic eas appellare mihi liceat) eas esse quatuor; id intelligi volo per orbem hunc terrarum, nobis hactenus cognitum, Europae, Asiae, Africaeque, non etiam de linguis orbis occidui nupere inventi. Est quidem quinta aliqua quasi universalis lingua Illyrica, cujus propagines hodie se longe lateque per Septentrionales & Boreales regiones distendunt: Lappi, Vinni, Moscovitae, Tartari, similesque populi etiam habent peculiare linguae genus: sed omnes illae linguae barbariores sunt, & recentiores, ac neutiquam ita celebres, ut nostrae illae quatuor.

Quo loco non omittendam putavi suavem illam, de linguis, Varronis contemplationem, uti eam adscribam ex Bibliandro, commentatiuncula ejus ornatam: Advertamus (inquit) obsecro animum ad Varronis supputationemTheodor. Biblian. De ratione Communi omnium linguarum, in summa cap. lib. 12. & calculum, & offeret se res tum utilissima cognitu, tum admirabilis, quae vim sermonis & rationis humanae ostendit non minus propemodum, quam quod voces universae ad paucissima elementa literarum sunt redactae. Varro docet pertinere ad etymologum origines linguae tenere. Quae paucae quidem sunt, caeterum ex illis progenies immensa oritur. Postulat autem, ut Mathematici & Dialectici facere solent in demonstrationibus, esse mille origines: & ex his fieri quinquagies centena millia dictionum, vel, ut nos solemus loqui, quinquies millena millia, demonstrabitur ex ratione declinandi, nimirum ex derivatione, inclinatione, compositione. Quis non desperet cognitionem linguae Latinae, quum audit sibi discenda esse quinque millia millium verborum? Nam si concedatur vita sexaginta annorum, & dimidium vitae spatium linguae discendae impendatur, nimirum anni triginta, a septimo aetatis anno usque ad XXXXVII. perdiscetur lingua demum ab eo, qui singulis annis centena sexaginta sex didicerit, & singulis quidem diebus CCCCLV. Rursum qui audit mille dumtaxat origines verborum Latinorum esse, & tam facilem rationem derivandi, inclinandi & componendi voces, quis non speret se intra pauculos menses devoraturum esse totam linguam? Qui enim decem dictiunculas principales & themata singuli diebus discat & aliquid tribuat regulis derivandi, flectendi & componendi, utque ordinem & constructionis leges cognoscat, centesimo die per otium linguam perdidicit. Esse autem milli origines Latinae linguae, non petam, ut Varro, sed demonstrabo calculo. Si quis enim ad calculum vocet origines, quarum prima est litera a, ut ab, adeos, aedes & reliquas, colliget centum origines circiter. Porro conferens origines literae a cum alijs, deprehendet esse decimam partem, aut amplius etiam. Ita quidem ad summum erunt mille themata Latinae linguae, pleraque originis Graecae. Quae licet una pagina complecti, & intra pauculos dies mandare memoriae, ac, quum libet, una hora, vel dimidia hora, memoriae confirmandae gratia repetere. Quarum soboles universa volumen efficiet, quod etiam justum onus burdonum exhibeat. Porro ut ratio constat Latinae linguae originum, ita etiam caeterarum linguarum constat ratio. Namque Germanicus sermo ad mille origines habet, ex quibus octingentae circiter vel ad Graecam, vel ad Ebraeam, vel ad Latinam linguam non obscure pertinent. Ebraicus sermo hodieque retinet themata reliqua bis mille, & amplius. Et sunt qui eum, ut inopem & mendicum, prae alijs linguis, judicent. Hactenus Bibliander. Observa hîc, commonstrare velle Bibliandrum esse dumtaxat in lingua Latina mille originalia themata. In quo an bene calculum subduxerit, mihi fit dubium, eo quod putem nomenclaturam solorum nominum substantivorum excedere hunc numerum, quippe cum putem plures esse res subsistentes, quas lingua Latina nominat. Observa hîc etiam quod de copia linguae Hebraeae annotat, ad tuendam ejus dignitatem contra inscitos ejus contemptores. Ante omnia observa, quid hoc sit miraculi, ab uno homine posse addisci & retineri ex una lingua quinquies centena millia dictionum. Quodque sint aliqui, qui decem linguas diversas tenent; & illi, qui viginti duas, ut Mithridates. Illi igitur centies centena millia vocum una anima comprehendunt. O immensum memoriae humanae oceanum! O plus quam mortalem capacitatem! O vim sublimiorem, quamquam quae sit peritura! Eant nunc qui animae suam immortalitatem adhuc denegant. Animae illi, quae, praeter infinitas alias res, artes, scientias, quas in se recondit, tot complectitur, dijudicat, discernit voces: non eò discretu comprehensuque faciliores, quod multae ab eadem origine sint sibi invicem similes, sed eo ipso distinctu complexuque difficiliores, quod singulari acuminis vigore per illam immensam similitudinem penetrans cavere mens potest, ne ipsa convolvens conturbansque omnia, ipsa etiam conturbetur. Profecto fieri nisi ita videremus, quod eam potens sit humanus animus, ut tam infinitas diversarum linguarum dictiones addiscat, ante experimentum fieri posse negaremus, & summa suboriretur desperatio vel unius linguae addiscendae. At hoc nos rursus animare potest ad diligentiam multarum linguarum addiscendarum, adhibendam, quod non admodum multae sint in lingua unaquaque voces primogeniae, quarum tam multiplex variatio exiguo usu, quasi sponte, subnascitur.

De diffusione linguae Hebraeae, per varias dialectos, hoc hîc addo. Quod testimonium exhibeat luculentum Gesnerus ejus, quod dico ei affinem esse Arabicam. Sic enim inquit: Arabica vel Punica lingua est, qua omnesIn Mithridate. Muhamedicae religionis cultores in Grammaticis utuntur, affinis Hebraicae. Tantum autem Muhamedis religio patet, ut vix tertia pars orbis terrarum reliqua sit, Guilielmo Postello teste. Idem de Armenica ita testatur: Habet Armenica lingua voces multas Ebraicas, ut eam originem & parentem satis referat: cujusmodi sunt,

Armenice.Ebraicae.

Ael, Deus.El.

Aeli, Deus meus.Eli.

Rabbi & Rabuni, magister.Rabbi.

Lezu, lingua.Lasohon.

Zamanach, tempus.Zeman.

Chahanaim, Sacerdotes.Chehen.

Hhaz, crux.Etz vel Hetz.

Ail, sed.Alla.

Cho, tu.Cha.

Chum, tuus.Cha.

Dicit quoque habere linguam Armenicam multa communia cum linguis alijs, praesertim cum Graeca. Denique Aethiopicam linguam in multis congruere cum Hebraica, idem Gesnerus testatur. Eamque, ex Sebastiano Munstero, eandem esse probat cum Indiana interiori, sive ejus regionis, quam olim Troglodytae habitarunt, hodie autem Abisseni, sive Abasini, viventes sub potentissimo Rege, quem vulgo Presbyterum Ioannem vocant. Recitat etiam linguae ejus quaedam vocabula collata vocabulis Chaldaicis, (quae soboles est linguae Hebraeae) quo affinitas cum ea pateat.

Aethiopica Indica.Chaldaea.Latina.

Loboi.Libbi.Cor meum.

Zadoc.Zadica.Iustus.

Anta.Ante.Tu.

Basom.Besum.In nomine.

Beta.Beta.Domus.

Cum itaque lingua Abissenorum Indorum nota sit; cum situs regionis eorum, gentis habitus, forma, mores, leges, religio a fide dignis quam plurimis prodantur ac commemorentur historicis; non satis mirari possum, eos esse, qui negent omnino ullum populum Abissenum esse, censeantque regionem illorum prorsus Vtopicam.

De Graecae linguae diffusione ita testatur Bibliander: Caeterum sermo Graecus non tantum in genera quinqueDe Ratione communi omnium Linguarum. distributus fuit, in communem dialectum, in Atticam, Aeolicam, Doricam, Ionicam. Nam Herodotus linguae Ionicae differentes quatuor sermones enumerat. Habuerunt etiam Rhodij, Cyprij, Cretenses, Chalcidenses aliquid peculiare. Omnes tamen illae dialecti ad unam norman & amussim exigi possunt ac debent. Idemque sentio de omnibus idiomatis gentium, ad quas sermo Graecus propagatus olim fuit. Non enim in Hellade celebratus fuit, sed etiam in Epiro, Peloponeso, Macedonia, Thracia, in Asia minore, in Syria, in qua fuerunt eloquentissimi viri lingua Graeca, Philo, Iosephus & alij quam plurimi. Praecipue quidem in Cilicia, in oppido Tharso, patria D. Pauli, Graecae literae floruerunt. Itemque Alexandriae in Aegypto. Et rursus in Europa sermo Graecus non modo in ea parte Italiae quae Magna Graecia dicitur, vulgaris fuit, sed etiam in Gallia. Nam Massiliae studia Graeca & literae maxime floruerunt. Et Gallorum sacerdotes nomine Graeco dicti sunt Druidae, quasi dicas Quercuarios, utentes Graeco sermone praecipue in re divina. Quod a bonis authoribus traditum acce-pimus. Helvetios quoque olim usos fuisse literis Graecis, vel commentarij Caesaris testantur. Asserit quoque sermonem eorum qui eam Britanniae partem quae Wallia aut Cornubia vocatur tenent, valde congruere cum sermone Graeco.

Istud autem non evertit, quod in libro nostro de lingua Celti-Belgica asserimus, eam longe latius patuisse quam Graecam. Nam ecce quid de ea Henricus Glareanus ex bonis authoribus testatur, locutam ea olim majorem Occidentis partem. Ac revera probatum est nobis antea, omnem illum immensum tractum, qui est a Borea usque ad ultimum Occidentem, & ipsam Thulen, a linguae Celticae populis quamplurimis maximisque fuisse aliquando habitatam. Cui si conferatur omne id, quod modo ex Bibliandro recitavimus a Graeci sermonis hominibus fuisse habitatum, vix tertiam partem efficiet: quamvis etiam integrae eae religiones urbesque inhabitatae ab ijs essent, cum dumtaxat plurimae earum fuerint exigua ex parte.

Ad Cap. IV.

PLanissime in ea est sententia Guichardus,Stephanus Guichardus in Harmonia Etymologica Linguarum. asseritque diserte, linguas omnes quosdam esse surculos linguae Hebraeae: eique commonstrando contexuit prolixum volumen, quo, ingenti sylva vocabulorum id conatur ostendere. Cui sane nos idem fere sentimus; dum arbitramur, quae in alijs linguis affinia sunt Hebraeae, eorum pleraque esse ab originatione Hebraica. Quia autem parciores fuimus in recensendis vocabulis linguarum aliarum Hebraicis affinibus; mixtim hîc paulo plura, quae affinitatis sunt evidentissimae, superaddam; obser-vata partim Guichardo, Helvigioque pariter & mihi,Andreas Helvigius in Etymologijs sive Originibus Diction. Germanic. partim mihi soli.

Amme, Saxonibus nutrix; ama Hispanis idem: ab em Hebraeo, mater. ammen Saxonib. nutrire; am, amme Flandr. pascuum.

Axilla Lat. oxel Belg. atzillah Hebr. cubitus, axilla.

Bak, Belg. vas varij genetis; buik, venter, uterus, & bakbuik, vel buicbak, vas habens extensum uterum; bakbuik Hebr. oenophorus, lagena, amphora, quae vasa sunt habentia extensum uterum: inde forte beker, Belg. pro scypho: bocal, Gall. ampulla; bocale, Ital. hydria: bacar, bacrio, baccio, bacarium, becario Lat. pro simili vase: βίκος, βίκιον, βυκίον, Graecis idem. Inde Rablaesius Divam suam Bakbuik conflavit.

Barn, vel bar, Belg. ardeo, comburo; baar, Hebr. unde forte & Latinum buro olim, quod nunc non nisi composite in usu est: burn Britannis idem: & brus[t]e Gallicum hodiernum num affine?

Basen, verbaest zijn, Belg. pudore suffundi, confundi; Basch Hebr. confusus, pudore suffusus; baschenah confusio Hebr. basenis, Belg. idem fere: affinia sunt valde.

Biese, Belg. juncus, a suph Hebr. per inversionem, quae obvia est legentibus Hebraicum a sinistra dextram versus, ut legunt Teutones; sic erit phus, verte ph in b, & u in y, erit bys: & hinc forte buse Belg. tubus; quia tubus forma juncea fere.

Borne, borre, bor, Belg. puteus, cisterna; bor Hebr. idem.

Calér, Gall. Calar, Ital. demittere, proprie de velis, quando ad navigandum solvuntur, χαλάω Graec. chalao; chalaz Hebr. solvit.

Calumnior, Lat. ab Hebr. calam, pudefio, ignominia afficior; qui calumniatur, ignominia afficit: affinia valde. Latinum active sumitur, Hebraeum passive.

Coppelen, Belg. cuppel Britan. coupler Gall. copulare Lat. Kapal Hebr. duplicare: Coppel Belg. par, junctio duorum; kepel Hebr. idem.

Doek, doos Belg. tela; duch Aleman. doocq Hebr.

Dom, Britan. vel domme, mutus; damam, Hebr. vel dam, & infinitivo dom, mutum esse, silere: antiquo Teuton. etiam dom, inde sdom, & euphoniae gratia hodie stom: inde forte Latinum mutus quoque per antistrophen, a tum, mut, & addita Latina terminatione us, mutus. Dom Belgis etiam stupidus est; & qui mutus, stupet ut sensus.

Dorch, Belg. trituro; dosch, Hebr. interjecto r, in Belgico: dresh Britannice.

Ei, Belg. & addito landt, per pleonasmum, eilandt, insula; ei, Hebr. idem.

Erm, errem, Belg. pauper, carens bonis, rebusque commodis; ἔρημος Graec. eremos; puto ab Hebraeo ngarom, vel, ut alij legunt, arom, nudus.

Evel, Belg. malum, vitium peccatum; Hebr. ngevel, vel evel, ut alij legunt, iniquitas, peccatum.

Gadere, Belg. congregare & colligere est; gadar, Hebr. sepe circundare, maceria concludere; affinia, quia gaderen est quasi unum in cumulum concludere.

Gare, Belg. congrego; gar, vel agar Hebr. idem: & grex non nihil affinitatis cum Hebr. habet, qui est congregatus pecudum numerus; & a grege congrego Latinum quoque est.

Gasz, Aleman. platea; chouz Hebr. idem. aus, haussen Aleman. foris; chouz Hebr. idem.

Geit, geet, Belg. capra, capella; gadah, gedi, Hebr. idem.

Groen, Belg. viridis; ragnan Hebr. idem, mutatione non dura.

Hake, Belg. & veteribus Teutonibus hakah, hamus; hakah Hebr. idem.

Harasse, Gall. destruo, perdo; haras idem Hebr.

Hel, helder, Belg. lucidum, splendidum; hal, vel halal, Hebr. splendere; Helel, Hebr. lucifer, a splendore. Forte hel Belg. Teutonibus pro inferno hinc dicitur per antiphrasin, quasi minime lucidum.

Hitze, ophitze, Belg. incito, ad rem aliquam accendo, succendo; hizith, Hebr. in forma triphil, id est succendo: hinc hitze Teuton. fervor.

Hollen, Belg. insanire; holel, Hebr. idem: & holelah, Hebr. insania.

Huilen, Belg. ululare, Lat. Heililu, Hebr. ululate Lat.

Kusschen, kussen, Belg. pulvinar; Kescheth Hebr. cussin, Gall. kusshen, Britan.

Lateo, Lat. laat, Hebr. idem, ut & tego, operio.

Luy, luy'n, lie'n, Belg. populi, gens; luime, luimim, Hebr. luimin, Chaldaice.

Maeal, Swedis loquela, sermo; millah, Hebr. idem.

Mantel, Belg. pallium; magnel. Hebr. vestis superior; manteau, Gall. mantello, Ital. idem.

Marct, Belg. forum, & pretium rerum vendibilium; marche, Gall. idem; merx, Lat. res vendibilis, mercari, emere; omnia, haut dubie a macar, Hebr. vendere, & meker, venditio; mekerah, pretium; per transpositionem c, & r.

Mete, Belg. metior, Lat. mad, madad, Hebr. idem.

Mische, Aleman. misceo, Lat. missech, Hebr. in forma piel, idem.

Muaz, maz, veteribus Teutonibus, cibus, esca; moes, hodiernis Teutonibus, edulium; meat, Britannis, & miet Flandris quibusdam, & alijs Belgis, cibus quivis: a mazon, haut dubie, Hebr. idem significante: mattueματτύη, vel mattya, Graecis cibus deliciosus, ut & Latinis mattya idem est; id quod Guichardus vult derivare ab Hebraeo taam gusto, per transpositionem maat: qui etiam huc citat illud Martialis, de lepore; hac lectione,

Inter aves turdus, si quis me judice certet,Martial. lib. 13. epig. 19.

Inter quadrupedes mattya prima lepus:

ubi alij legunt gloria prima lepus.

Naem, name, Belg. nomino, nomen, Lat. naam, Hebr. dico loquor; num, dictum, verbum, sermo; admodum affinia.

Naken, Belg. genaken; genachen Aleman. appropinquare, accedere; naga, vel, ut alij legunt, nagang, tango, attingo. Est autem appropinquare quasi attingere, & tangere non fit nisi appropinquando; neged, Hebraeis quoque est, prope, coram.

Ond, ondo, Swedis, Danisque malum est; ab on, vel ngon. Hebr. significante iniquitatem, rapinam, noxam, vim.

Os, Lat. puto ab Hebr. ods, vel oz, id est, fortitudo, robur, derivatum; quia os animalium robur est.

Rave, raef, Belg. rab, Aleman. corvus; ngoreb, vel oreb, & oref, Hebr. aufer gutturalem cum sua vocali, remanent fere voces Teutonicae.

Rek, Belg. extraho, extendo; arak, Hebr. & in forma piel, irek, idem: rak, rek, Belg. quoque est extensio, extensum & longum aliquod spatium.

Righ, Belg. filio immenso contraho; aragh, Hebr. per aphaeresin a, texo; est autem rigen & texere affinis actio.

Rutzen, Belg. & rotzen, currere, discurrere; rotz, Hebr. currere.

Saden, sa'en, fruges graneae, ut tritici, hordei; zân, Hebr. idem.

Sadigen, sajen, versadigen, versajen Belg. saturare, versaet, satur; ab Hebraeo zazan, Gall. sasier; & zajin Hebr. bene pastus, satur.

Schaft, Belg. lignum teres, longum, virga; schevet, Hebr. idem.

Scheppen, den aessem, Belg. halitum ducere; schaeph Hebr.

Scherve, Belg. testa confracta; a schever, Hebr. confractionem significante, exigua literarum metathesi.

Schilden, Belg. clypei; schilte, Hebr. idem.

Siccus, Lat. zach, zacha Hebr. idem.

Smiten, Belg. verberare; schamad, schimed, in forma piel Hebr. tundendo frango, perdo, disperdo verberando.

Smyd, gesmyd, Teuton. & Saxonibus hodiernis cimelia, ornamenta ex auro & argento; zmyde Hebr. armillae aureae.

Sode, Belg. cespes, agri frustum, pars terrae excisa; sadeh, Hebr. ager, terra; affinia, imò eadem per synecdochen.

Tap, Belg. promo, e siphunculo liquorem educo, vel emitto; Chaldaeis & Hebraeis exspuo, exstillo, stillo: affinia, nam promere quoddam exspuere & stillare.

Taske, Belg. pera, bulga; taske, Chaldaeis pro eodem; & tasca, Italis.

Titte, tette, Saxon. mamma; dad Hebr. & dadde, mammae.

Toren, Belg. vel torre; turris, Lat. tour, Gall. towr Britan. puto ab Hebr. toren, pro malo navis; affinia, quia malis velut quaedam turris.

Vacuo, Lat. baquaq, vel vaquaq, vel baq, vaq, & in feminino vaquah, vel baquah Hebr. idem.

Vo, Ital. vay, Gall. vado, Lat. ba, vel va Hebr.

Walk, Britan. ambulo, vado; halak, Hebr. idem.

Wane, Saxonibus; vvone, Belg. & German. habito; haut dubie ab Hebr. nawa, per metathesin syllabarum, naio, ναίω, Graecum affine admodum est Hebraeo.

Warre, veteribus Teutonicis, & hodiernis Britan. bellum; guerre, Gall. guerra Ital. garah, Hebr. contendere, confligere.

Wurge, vvarge, vvorge, Belg. strangulo, occido; harag, Hebr. occido quoque, mutato h in vv; quod frequens Teutonibus.

Zeren, verzeren, Belg. dolore vel afflictione afficere; Zar, Zarar, Hebr. idem.

Liceat mihi hoc loco de Guichardo judicare istud: Prodere eum illa sua Harmonia linguarum, tum in rebus omnibus aere studium, reconditissimam eruditionem, multiplicemque scientiam, tum verò dilucidum nitidumque judicium: sed tamen uti eum in multis libertate ea, in deducendis aliarum linguarum vocabulis ab Hebraea, qua ego nec utendum puto, nec uti audeam. Non enim tanta commutatione, ablatione, additione literarum, variatione significationis uti licere existimo, ut voces ad eandem originem reducantur, uti ab eo fit. Pauca talium proponam in exemplum. A chanag Hebr. strangulo significante, deducit non modo ἄγχω ancho Graec. sed etiam ab utroque hencker Aleman. cum manifesto hencker oriatur ab hange, pendo, suspendo, & pendeo. A chanac, quod significat imbuere, erudire, dedicare, deducit non modo καινός Kainos Graec. novus (quod forte toleretur) sed & knecht Aleman. id est, servus, famulus; quasi, inquit, puer eruditus ad serviendum. A jazang Hebr. quod significat sternere, substernere, extendere inferne, deducit stego Graec. id est, tego & stoa, porticus Graec. A canaph Hebr. ala, deducit penna Lat. per inversionem (inquit) literarum, & ablato tunc, c. A saphan Hebr. quod significat tegere domos, deducit naus Graec. navis Lat. par inversionem saphan in naphas, & ph mutando in u. A saphac Hebr. quod significat abundare facere, sufficienter dare, vult deducere copia Lat. per inversionem saphac in caphas, & inde capia. Similia sexcenta habet.

At multiplex ratio, sensus intellectus nostri, adeoque ipsa rerum vocumque natura aversantur utique originationes istiusmodi; velut contortas nimis, longe petitas, minimeque genuinas. Idem saepe contingit, in Etymologijs Helvigij. Cujusmodi originatione si utendum sit, omnia fere vocabula in linguis omnibus non modo ab Hebraea deduci poterunt, sed & a lingua quacunque. Qualem licentiam & incongruentiam non esse in ijs a nobis propositis, cuivis, ut opinor, videbitur.

Ad Cap. VIII.

QVod hoc capite commonstravi, maximam esse convenientiam & cognationem, prae linguis reliquis omnibus linguae nostrae Germanicae cum Graeca, id mihi duplice firmamine statuminant Bibliander & Gesnerus: idque tam in similitudine summa dictionum, quam charactere literarum & scriptionis. Verba apud Bibliandrum sunt ista: Quae de literis &De Communi Ratione Linguarum. linguae Germanorum scribit Ioannes Trithemius libro sexto Polygra-phiae, huc adscribenda esse judico. Germanos olim literas habuisse a Graecis, plurimorum opinio tenet: quos & sermone usos fuisse Graeco, maxime in suis sacris, constanter affirmant. Dicunt enim magnam inter Graecam linguam & nostram extare consonantiam: quamvis longa intercapedo temporis eam convenientiam penitus extinxerit. Et paulo post: Druidas in Gallia priscos Pontifices sacrorum, Graeco sermone usos fuisse, maxime in sacris, Caesar testatur in Commentarijs. Porro Vasthaldus, qui res Francorum descripsit patrio sermone, literis usus est, uti refert Hunibaldus, perquam similibus characteribus Graecis, nisi quod epsilon & ypsilon & gamma inversa videntur. Quod autem Beda Venerabilis narrat de literatura Nortmannorum, Latinas pariter & Graecas literas Nortmannos permiscuisse, puto factum non ex vulgari more scribendi, sed arcana ratione, qua scribentes de arduis negotijs utuntur, quando periculum est, ne literis concredita veniant in notitiam eorum, quibus minime oportet. Apud Gesnerum ita habetur: Sermo Germanicus praecipueIn Mithridate. Saxonum, literarum natura, & potestate, diphtongorum vi & numero, syllabarum pronunciatione, declamatu, articulis, accentu, ratione loquendi, caeterisque hujusmodi dictionum proprietatibus maximam habet communitatem, plurimum retinet commercij cum Graecorum lingua, rectiusque literis Graecis, quam Latinis, scribitur. Infinita sunt vocabula, quae nobis & Graecis idem valent, Ioannes Aventinus. Deinde enumeratis multis ejusdem significationis in utraque lingua vocabulis, demum subjungit: Qui diligentior fuerit & doctior, plura conquisiverit. Vir doctissimus Ioachimus Camerarius a Dalburgio Vangionum pontifex aliquot millia dictionum collegit, quae utraque lingua, Graeca & Teutonica, idem significant. Haec ille. Andreas Althamerus & alij quidam vocabula Germanis & Graecis communia quaedam annotarunt: sed omnium copiosissime Sigismundus Gelenius noster in Lexico suo symphono, in quo ex quatuor linguis, Latina, Graeca, Germanica, Illyrica, partim omnium, partim trium, partim duarum vocabula inter se comparat, dextre sane & erudite. Sunt qui Hebraicae quoque originis plurima in lingua nostra observarunt. Dicit Bibliander idem quoqueDe Rat. Com. Linguar. fecisse Rodolphum Agricolam, aeternum Germaniae decus. De scriptione hoc quoque Gesnerus refert illustre testimonium Henrici Glareani: Non est dubium, omnia nomina Gallica quae Caesar in x terminat, apud Helvetios in χ literam Graecam scripta fuisse. Vtebantur enim literis Graecis, quibus linguam suam Gallicam, non autem Graecam scribebant. Itaque cum lingua Latina nullum nomen in ch habeat, & omnino Caesari ea nomina in formam Latinam reducenda erant, aliquando deflexit ad x literam proximam figura ad χ, ut tertiae declinationi apta fierent: aliquando ad c vel g; ut in secundam declinationem venirent. Itaque ex Ἥρεντριχ fecit Orgentorix, ex Castrich, Castigus, &c. deinde ex Germanico Ernst, Ernestum: quod nomen postea corruptum est in Arionistum, ac rursus dein in Ariovistum. Aventinus Ariovistum interpretatur, Erenvest: Arionistum verò Ernst: Arionardum Erhard: Arionoldum, Arnold, vel Erenhold. Quid aliud restat, quam ut hi authores dixerint, scriptione & literarum figura, dictionum, grammaticae, phrasium, pronunciationis similitudine utramque linguam, Germanicam & Graecam esse pene eandem? Id quod adhuc est quid paulo majus asserere, quam ego de summa congruentia linguae nostrae cum Graeca instituo.

Quod vero supra Trithemius ait, Germanos olim literas habuisse a Graecis, non dejicit hoc nostrum, quod capite XIX contendo, verisimile esse, id, quod est similitudinis inter linguam Graecam & nostram, potius illos a nobis, quam nos ab illis accepisse: Nam error de eo aut esse potest ex eo, quod vulgo putatur lingua Graeca, quia major scriptorum ejus cultura fuit, nostrâ celebrior: aut, etsi Graeci forte (ut linguae ornatui magis dediti) prius quam nostri sermonis homines, literas invenerint, vocabula tamen, quae literis fuerunt priora, illi accepêre a nostris. Nam nimio plura sunt argumenta, quae evincunt, genus nostrum antiquitate Graecos superare.

Ad Cap. IX

HOc campo certamen decurram literarium cum doctissimo Ioachimo Perionio Gallo: sed decurram amice, placide ac civiliter, quale decet eos, quorum didicisse artes ingenuas, emollivit mores. Aliquando amplexatio erit manuumque junctio, nec pugnacior congressio, quam amantium: aliquando concertatio seria, sed ingenua, modesta liberalisque; faxoque, ne proterve insultem in viri magni manes. Notum est inter doctos scripsisse eum Dialogum quendam De linguae Gallicae origine, ejusque cum Graeca cognatione. Eruditum certe & ingeniosum: quo quidem, artificio acuto, deducit originem linguae Gallicae, in plurimis, a Graeca, cognationemque magnam inter linguam utramque esse, conatur ostendere: quantum quidem fieri ejus potuit ab homine ignaro linguae Germanicae; qui nec propterea animadvertere potuit, illud quod in Gallico sermone non est a Latino, esse κατὰ τὸ πλεῖστον a Germano-Celtico potius, vel a Celti-Belgico, quam a Graeco. Itaque sic jam mihi certamen hoc loci instituetur cum Perionio, ut quidem non pauca vocabula, ab eo ad originem Graecam relata, fatear libens cum ipso, agnationem vere Graecam ac mere referre, nec quicquam esse in lingua Teutonica hodie quidem, ad quod melius propiusque ea accedant: atque erunt igitur ea auctarium ornamentumque mihi capiti huic meo nono: in quo Gallica illa vocabula, quae cognati quid cum Graecis habent, enumero. Quanquam haut queo, quin ita sentiam: etsi illa vocabula nunc sermoni nostro sint obsoleta, tamen aliquando Germanica potuisse fuisse. Fit enim ita non raro (uti cap. XXVIII. a me commonstratum fuit) ut vocabulorum multorum usus lapsu temporis collabatur quoque in linguis quibusdam aut dialectis alicujus linguae, quae tamen remaneant in dialectis linguae ejusdem alijs. Nec erit igitur absurdum, si dicatur, illa Graecae affinitatis vocabula, quae nunc Gallis in usu sunt, & non Teutonicis, remansisse illis a Germano-Celtis, quorum lingua & hoc libro ostensa est antiqua Gallica, & plus adhuc habuisse commune cum Graeca olim, quam hodie, commonstratum modo est praecedente capite. Deinde ostendam multa vocabula, quae Perionius derivat a Graeco, eoque deducit, magis genuine ac proprie accedere ad Belgicum, quam ad Graecum: aut, si aliqua Graecae originis sint, proprius primo accedere ad formam Belgicam, etsi forte Graeci cum Belgis communia ista talia vocabula habeant. Denique ostendam, multa vocabula a Perionio reduci ad Graecum, sed, ductu non nisi valde violento, improprio, & duro absimilique.

In eo autem Perionij nostraque sententia mutuo se concordi consensu complectuntur, quod asserat, ut vocabula duo linguarum diversarum ejusdem ortus judicentur, oportere in utroque esse similitudinem tum literarum, tum significationis vel ejusdem, vel saltem similis. Sed dure ipse juxta hoc porisma ortum quorun-dum verborum deducit: ut cum bote, ocrea, deducit a βλαῦται genere quodam calceamenti. Etsi enim significatio esset eadem, tamen quî literae ferent, ut haec sint ejusdem originis? Durius magisque improprie deducuntur parler, loqui, a λαλεῖν; blanc, albus, a λευκὸς. Nam si satis est, unam tantum aut alteram literam esse in duobus vocabulis, una cum significatione simili, sine discrimine positus, ut ejusdem sint originis, infinita ostendam esse ejusdem originis, quae tamen inter sese sunt alienissima. Sic ἐπαίρω & effero dicam ejusdem originis; sic ἴκελος & similis non minus erunt ejusdem originis, quam blanc & λευκὸς: idem dicendum sit de sexcentis alijs. Sed ecce nunc ea vocabula, Graeca Gallicaque, quae bene Perionius esse dicit inter sese affinia mutuaeque cognationis, quaeque nec referri posse scio ad Teutonicum aliquod, quod jam eâ linguâ sit in usu. Exonier, proprie exomnyer, verbum forense est Gallis, pro legitime se excusare, quòd, ob morbum, adesse non potest quis ad diem dictum, a Graeco ἐξόμνυσθαι, id est jurejurando excusare: nisi forte sit a Germanico erschonen aut verschonen, quod proprie significat excusatum habere. Coin, γωνία, angulus. Safre, σαφρὸς, petulans. Heureux, prosper, felix, recte a Graeco οὔριος, ventus secundus aut prosper. Aviser Gall. considerare, ἀβήσσειν. Diffamer, calumniari, δυσφημεῖν. Teion, patruus, avunculus Picardice, θεῖος. Teje, matertera Picardice, θεῖα. Πρώκτρον, avus, poictron Picardice. Galoper, de equis dicitur, quadrupedante pede currere, καλπάζειν, calpazein. Guerdoner, praemio afficere, & guerdon, praemium, non male a κερδαίνειν, kerdainein, lucrifacere, & κέρδος kerdos, lucrum. Gars, garson, puer, a κοῦρος, couros. A ῥὼξ, rox, rupes, optime tam Gall. roc, quam Belg. rotze. Vti & a ῥαίειν, raiein, tam Belg. rojen, rojeren, quam Gall. raier. Guetter, perspicere & observare, κυπτάζειν, cuptazein. Esclasther, franci de ligno, κλάζεσθαι, clazesthai. Esmoi, tristitia, adversitas, σμοῖς, smois. Nonchailler, nonchaillant, esse negligentem, non curare, νωχελίζειν, nochelizein. Corrocer, irasci, a ρὥκεσθαι, rhokesthai. Fornir, suppeditare, a πορίζειν; fornissement, suppeditatio, πορισμὸς, porismos. Hocheton, tunica, ὁ χίτων, ho chiton, addito articulo. Choene, funis, σχοῖνος, schoinos. Chierre, laetitia ad mensam, a χαίρω. Fol, ridiculus, φολκὸς, pholcos. Afyer, plantate, serere, φύειν, phyein. Typher, se ostentare, jactare, τυφόεσθαι typhoesthai. Grimper, perrepere, χρίμπτειν, chrimptein, manibus extremis niti: alij Galli id griper dicunt, quod putem potius a Belgico cruipen esse. Male, pera vel vidulum, & theca vestium itineraria ex vellere aut corio facta, μαλλὸς, mallos. Nescio an nos hanc vocem a Gallis, vel illi a nobis habeant; certe maele nobis idem est: nec repugno, utrosque posse habere a Graeco, nisi Graeci vocem a nobis habeant. Haec fere recenset Perionius vocabula verè merèque originis Graecae.

Nunc ea videbimus, quae ille a Graecis oriunda putat, cum potius sint Celtica & Belgica. Plaider Gall. significat causam agere in foro; Perionius vult esse a πληκτίζειν, plectizein, pugnare, disceptare: certe nescio an inde forte nostra vox pleiten sit, quod idem significat: saltem Gallicum ajo melius convenire cum nostro, quam cum Graeco. Chef, caput, dicit esse a κεφαλὴ, cephale: concedo, sed ita, ut prius inde Germanicum copf, secundariò & propius ab eo Gallicum chef. Fardeau, onus, sarcina, vult Perionius esse a φορτίον, phortion: recte, sed propius a Belgico borde, quod primariò a Graeco. Myne, vultus, species, vult Perionius esse a μύνη, myne, quod proprie praetextum, & excusationem significat; sed cur non po-tius a Belgico myne, quod eodem plane significatu accipitur, quo vox Gallica, pro vultu, specie, constitutione; etsi forte vox Belgica improprie sit a Graeca? Chenevote, scapus canabis, vult dici a Graeco κενὸς, inanis, vacuus, quia inanis est: at nonne rectius a Belgico cennephout, hoc est, canabis lignum, vel baculus? Feu, ignis, dicit esse a Graeco πῦρ, pyr; at propius a German. feur, licet hoc primò a πῦρ fit. Fol, stultus, vult esse a Graeco φαῦλος, phaulos, vilis, contemptus, nullius pretij: sed forte prius a vaul Germanico & vuil Belg. quae eodem significatu accipiuntur: quia sane stulti contempti & nullius pretij sunt. Sale, atrium domus, vult esse ab αὐλὴ, aule; cum certò non ab alio fit, quam a Germanico saele. Licher, lambere, vult esse a λείχειν, leichen, cum proprius a licken, lecken, lechen German. sit: quae tamen agnata sunt cum Graeco. Glissant, lubricus, non tam est a γλοῖος, gloios, quam a Belgico gliden, lubrico gressu ferri. Moust, mustum, potius in lingua Gallica relictum est ab antiqua ejus lingua Celtica most, quam a Graeco μοῦστος acceptum: quamquam Graecum μοῦστος, moustos, Latinum mustum, Germanicum most, & Gallicum moust, sunt omnia ejusdem prosapiae. Buthiner, praedari buthin, praeda, dicit Perionius a βουθυτεῖν, quod est, a bubus, de praeda militum sed quam longe petitum: cur non propius a Belgico buit & buiten? Bois lignum, & busche sylva, non tam est a βόσκειν pascere, quam a Belgico bos, bosche sylva. Bote, ocrea, dicit Perionius esse a βλαῦται, blautai, calceamenti genere: at quam dure & absimiliter: quis non potius dicat esse proprie a Belgico bote, & boten-schoen, item altioris calceamenti genere? Bour, margo, ora, an non potius a Belgico boord, ora, fimbria, quam a Graeco βρόσσος, brossos? Et bourse, crumena, potius a borse primitùs, quam a βύρσα: quam-quam omnia cognationem habeant cum Punico byrsa. Lourdau, lourd, ignavus, stupidus, cur non sit potius genuine a Belgico loer, loerd, vel lour, lourd, quam improprie a Graeco λορδός, simplex, humilis, incurvus? Iardin, hortus, anne magis proprie a Belgico gaerden, eodem plane significatu, derivatur, quam tam longe ab ἀρδεύειν, & ἀρδεία, ardeuein, ardeia, irrigare, irrigatio (quod nempe horti irrigentur) quaeratur? Tetter, mammam fugere, dicit Perionius esse a τεθηλακέναι praeterito infinito, abjecto scilicet λακέναι remanere tethe: sed quorsum per tot ambages quaesitare e Graeco, quod sponte se offert in lingua Germanica? in ea enim titte, tette, est mamilla vel papilla, vel mamma, & titten, tetten, sugere mammam. Potius dicendum esset tetter deduci a τίθη, tithe, nutrix: nisi forte Graecum τίθη sit a Celtico titte. Crier, clamare, propius affinitate dixerim attingere Belgicum criten, quam κρίζειν, crisein. Quamquam crisein Graecum, criten aut crischen Belgicum, & Gallicum crier sint manifestò ejusdem originis. Quam dure deducit blanc, candidus, a λευκὸς, leucos, cum idem sit cum antiquo suo Celtico blanc. Briser, conterere, magis proprie ortum utique a briselen, brisen Belgico, eodem significatu, quam tam improprie a Graeco πρίζειν, prizein, secare. Estouper obturare omnino potius propriore derivatione deducitur a Belg. stoppen eodem prorsus significatu, quam a Graeco στύφειν, stuphein: etsi stoppen Graeco affine. Deschirer, lacerare, propius a Belg. scheuren fit, quam a Graeco σχίζειν, schizein. Bannir, mittere in exilium, quî non sit magis genuine a bannen Germanico, quam a σβεννυεῖν, sbennuein, extinguere: quod deportati quasi extincti sint? Seneschal, Mareschal, Amiral, id est, praefectum senatus, praefectum belli, praefectum maris, vult Perionius omnino esse originis Graecae; sed tam longè ad eam tracta, ut neutiquam eam possint attingere. Et Mareschal quidem vult dici quasi Polemarchum, abjecto pole, & archus mutato primò in schalc, ac deinde in schal. quis credat? Sic Seneschal, quasi senatarcha, atarcha scilicet mutato in eschal: sic Amyral, quasi Halmyrarcha, mutato halmyr in amyr, & archa in al. Aliena revera sunt, quae fieri non possunt. Ego facilius probavero haec nomina esse Celticae originis. Maer Celtice est equus, schalc peritus: dicuntur igitur Marschalli vel Marschalci quasi periti equitatus: & sane Marschalcorum officium est equitati in bello praeesse, cui ob ejus peritiam a Rege praeficiuntur. Sic Seneschal, vel seneschalc, dicitur quasi sinneschalc, id est sensus peritus, quod praefectus senatus debeat esse peritus sensus, in judicio, capiendi & proferendi. Ammiral, quasi In, vel An-Mer-Al, id est in, vel ad mare omnis, id est, cui in mari omnia sunt commissa; Praefecti enim maris officium est, omnia in eo curare. Vel dicitur Ammeral, quasi Inmarinus, κάτ' ἐξοχὴν, quasi illo in mari sit praecipuus. Cogitavi aliquando, an non Mareschal dicatur quasi Martial; Seneschal quasi Sentential; Ammiral, quasi Admarial: Latina forma Martialis, Sententialis, Admiralis. Sunt tamen fateor dubiae etymologiae nomina: at ausim dicere quidvis potius esse eorum originem, quam eam, quam statuit Perionius. Fourure, pelles, aut aliqua alia materia, quae vestibus duplicandis aut muniendis immittitur, vult Perionius dici a φρούριον, phrourion, locus munitus, & a φρουρεῖν, munire, dictum; quia pelles tales, aut duplicata materia nos contra hyemem muniant: at cur tam longinque haec origo petatur, cum in propinquo sit, in prisca Gallorum lingua, Celtica, qua voeieren, voeieringe, vel vouren, vour idem significat?

Ad postremum jam ad illa accedamus, quae Perionius trahit ad originem Graecam derivatione violenta, impropria absimilique. Quibus hic illic interseram quaedam ab eo reducta ad originationem Latinam. Esseier, quod Gallis proprie significat periculum facere, vel probare, vult deduci a Graeco ἐγχειρίζειν, encheirizein, niti, conari. Sed hic tam in significatione quam in literis, an non parum convenientiae? Aleure, incessus an potest esse ab ἔλευσις, eleusis? certe vox Gallica potius est a voce sua Gallica aller, ire. Oultrager, injuriâ summâ afficere, aut violentiâ, quî convenit cum οὐτάζειν, outazein Graeco, vulnerare? cur non potius derivetur a Latino ultra & agere, quasi ultra jus agere, ultrager? Imo quod ipsissima rest est dicam: oultrager est verbum factum ab oultrage, violentia; oultrage autem an aliud est, quam substantivum derivatum a praepositione Gallica oultre vel outre absque l, & addito age, quae quidem est communis terminatio plerorumque nominum derivativorum substantivorum; ut in voyage, roisinage, parentage, appennage, domage, & sexcentis alijs? Et quis dubitare potest, quin pompe neutiquam a κόμπος, compos Graeco, sed a Latino pompa sit? Et vilenie, vilein, sordities, sordidus, an non potius a vilis Latino, quam a Graeco βλένος sit? Sed quae illa tam dura & incondîta derivatio, ut lasche piger, ignavus, dicatur a βλακὸς, blacos, & non a Latino laxus? ut & fagot a φάκελος, phacelos, fasciculus? unde potius Latina haec vox, & Belgica nostra fascel sunt. Tum quid rationis, ut envoyer, mittere sit a πέμπειν, pempein, & non a Gallica praepositione en in, & voye via, quia mittere est quasi in viam dare? Et quam longe hoc petitum, cuique verisimile, ut chamelot, tela illa undulata, dicatur (ut inquit Perionius) a χαμαὶ, quod humi significat, quod undae intextae faciant, ut uná ex parte eminere vestis, alterâ depressa videatur? & non potius a camelo, ex cujus pilis tela illa texitur? Sic illa minime cohaerens originatio, ut achepter emere dicatur ab hache, quod (ut inquit) est hasta; quia nempe mos ille Romanorum fuit, quo sub hasta servi vendebantur: atque ex his suum illud achepter fictum ortumque conclusit. Quorsum tam operosa circuitio, ad inveniendam verbi obviam maxime & ante pedes jacentem etymologiam: quum haut dubie achepter dicatur a Latino acceptare, quia qui emit, acceptat rem emptam? Sic illa non necessaria circumcursio, ut tantum nos angere debeat ortus nominis besoigne, quantum eum se anxisse queritur Perionius; ut besoigne, opus, aut industria operatio dicatur a perone, calceamento rustico, quod illorum perones calceatorum sit industria operatio: hoc praeterquam quod nimis operose & longe est petitum, est etiam durae admodum & infelicis derivationis. Dixerim propius accedere cognatione ad nostrum Belgicum besich, id est, in opere esse. An vero credibilis derivatio, ut balance, libra, non a bilance Latino, sed a Graeco τάλαντον dicatur? & sergeant apparitor, a κήρυξ praeco? a κύριος, cyrios, dominus, saisir? Caeterum an non hoc ut asperrimum quid aures aversantur, ut parler, loqui, dicatur a λαλεῖν, lalein? unde potius nostrum rallen, & lallen, garrire ac incondîte loqui, erit. Denique an illa tolerabilis & ullo modo concinna derivatio, ut voulte, vel voute, camera, vel aedificium arcuatum, testudoque, dicatur a testudo? non facundus ille nepos Atlantis id mihi persuaserit. Dixerim aeque caelum Latinum a Graeco οὐρανὸς dici: nam quae major illic, quam hîc similitudo? Certe nisi peregrina affectare volumus, concinnissime, maxime proprie ac verissime voulte dicitur a Belgico voute, ijsdem literis & significatione. Haec sufficiet ex Perionio notasse. Non totum etymologiarum ejus cumulum huc transfudi, sed praecipua, & quae notae alicujus spectabilis erant excerpsi, unde jam judicium fiat de reliquis. Imprimis vero hoc mihi aequus lector judicet, an temerarius fuerim, quum ita caput octavum nostri hujus libri concluserim, ut pronunciarem, falli Guil. Budaeum, Lazar. Bayfium, Henr. Stephanum, quibus nunc adjungo Perionium, & omnes qui opinionem illorum sequi velint, si putent linguam hodiernam Gallicam habere tantum affinitatis cum Graeca, ut non Teutonica & Belgica habeat multo cum ea cognationem majorem. Nam quam infinita sunt, quae maxime proprie & genuine illam cognationem probant? In Gallico sermone quanto est minor vocabulorum Graeco affinium numerus? eorumque, affinia quae sunt auditum jam est, quam magna pars sit nostra: & quae nostra non sunt, quam duro, inconveniente, improprio, violento absurdoque ductu ad eam trahantur, & velut obtorto collo cogantur.

Veniam mihi dabit clarissimus Trippaultus, si judicium meum hîc paullo se sejunxerit ab ipsius, in deducendis hodiernis vocabulis Gallicis quamplurimis ab origine Graeca. Celt-Hellenismus ejus oppidò quam clare sane commonstrat, quantâ non modo eruditione, quamque insigni judicio sit, sed & quantâ dexteritate infinita vocabula Celtica ostendat esse ejusdem cum Graecis originis; sed tamen in istis non possum quin ab eo dissentiam. Primò; quod multa, quae magis genuine & multo certius sunt a Latinis (ceu fere tota est hodierna lingua Gallica) uti & ipse saepe Latina adjungit; tamen eò, quod paullulum habent similitudinis cum Graeco quoque, ab hoc potius quam a Latino ea derivat. Deinde; quod ea, quae recentioribus saeculis, & valde pridem, imo indies adhuc noviter a viris doctis, insitione adscititiâ, illata sunt in linguam Gallicam propria artium, facultatum & scientiarum vocabula, ea statuat quasi antiquitus germinatione naturali suborta: quum certum sit, ea libertate etiam quotidie adhuc uti Britannos; ac non adeo nativa sint Celtica, ut illiterati (nativi tamen) Galli partem eorum plurimam non intelligant. Denique; quod multa vocabula detorquere vult, non sine violentia, a Graeco, quorum origo genuine & molli flexu fluit a Teutonico hodierno, id est Celtico veteri; & adhuc in usu est in lingua Alemanica & Belgica, tanquam ejus quaedam reliquiae. Accidit autem hîc Trippaulto, quod Perionio: quia, ut opinor, ignarus est linguae Teutonicae, vel veteris Celticae.

Ad Cap. X.

AVgeo hoc caput exigua, sed memorabili hacIn Mithridate. particula; quod Gesnerus mihi amplum testimonium perhibet ex Ioachimo Vadiano, ejus, quod in dubium a multis posset vocari: nempe, quod & hodie (haec sunt verba apud Gesnerum) in Taurica Chersoneso multa millia hominum foris (id est extra domesticos parietes) Graeca aut Tartarica lingua; domi, Germana utantur. Ita scilicet, ut Occidentales Frisij; qui foris quoque utuntur dialecto vulgari Belgica; at domi prisca sua Frisica; quae tantum distat a communi Belgica, ut a Belgis intelligi non possit.

Ad Cap. XV.

NEgo capitis hujus initio, brutorum esse sermonem aliquem, articulatamque & inter ipsa intelligibilem vocem. Sed in eo nobis obstrepit opinio aliquorum sane non plebejorum virorum, quin & ipsius magni Platonis. Quam ego hîc rem merissimam referam verbis Gesneri: sed ut verum fatear, animi potius reficiendi causa, quam tractandi seria. Et intermiscenda quidem aliquando eam ob causam sunt ludicra serijs. Verba Gesneri haec sunt: Quin & PlatoIn Mithridate. brutorum suam esse dialectum censet, quam ejusdem generis animantes intelligant. Nam cùm elephas in coenum illapsus clamaret, alius, qui aderat, hoc viso, abijt, & mox cum grege elephantum reversus periclitantem servavit. In Lybia quoque ajunt scorpium, si hominem, ut feriat, contingere non possit, abire & cum pluribus reverti, atque ita catenatim cohaerentibus & demissis illis, hominem, cui insidiatur, ferire. Vnde conjicimus, bruta non aliquo nutu obscurius, neque aliquo corporis motu gestuve, sed sua potius dialecto, quae voluerint, inter se significando communicare. Fertur praeterea de piscibus, si quis forte lineâ attractus, eâ ruptâ evaserit, nullum deinceps eo in loco per illum diem ejusdem generis piscem apparere: Clemens Alexandrinus. De brutorum inter se colloquio multa etiam Porphyrius tradit in libris de abstinendo ab animatis. Sed absurdum videtur, quod scribit Clemens de brutis in genere, tanquam omnia dialecto quadam inter se utantur, scorpij quoque & pisces, quibus cum ipsa vox negata sit, multo magis etiam dialectum negatam fateamur oportet. Quis credat in tam eximijs animis haec tam tenuia & puerilia ullum locum invenire? quis credat de Clemente Alexandrino tam singulariter docto Christiano?

Nec multo est cordatior eorum opinio, qui putant primos homines non usos ullo sermone aut loquela, ad exprimendum animi sui concepta; sed nutibus dumtaxat & gesticulationum signis: quae quidem assertores quoque sui habet homines doctissimos. Recensebo eam verbis Theod. Bibliandri: Prima origine hominibusDe Ratione Communi Linguarum negatum fuisse usum orationis, & nutibus tantum atque inconditis sonis belluarum ritu mutuùm aperuisse animi cogitationes, quod Victruvio, Diodoro & alijs nonnullis visum est, redarguit certissima historia beati Mosis: adhaec ratio. Quî enim fieri potuisset, ut principio elingues & muti homines, postea de consignandis omnibus rebus per verba & sermonem paciscerentur? Aut quomodo sapientissimus idemque optimus parens opifexque rerum, qui hominem ad societatem atque mutuam benevolentiam produxit, rationem indidisset, facultatem autem & organum rationis explicandae negasset? Aut quomodo absolutum simulachrum conditoris Dei expressum foret in homine, si non divinae mentis sese per verbym ab aeterno generantis imago fuisset expressa? Distortam en hanc & varam sententiam non modò relatam, sed simul quoque solida ratione rejectam ac protritam. Maneat igitur hoc certum: non modò hominem solum ut ratione, sic & oratione uti; sed & usum tam hac, quam illâ, a primo sui exordio.

Quandoquidem de authore orationis linguarumque hoc capite ago, non possum facere, quin hîc adscribam de ea re Origenis sententiam: qui originem inspirationemque earum ex parte Angelis & spiritibus adscribit. Verba ejus sunt ista: Diversi Angeli diversas in hominibusHomil. II. in Numer. linguas operati sunt ac loquelas: & verbi gratia, unus aliquis fuerit, qui Babylonicam uni tum homini impresserit linguam, alius Aegyptiam, & reliqua. Manserit autem lingua per Adamum primitus data, ut putamus, Hebraea in ea parte hominum, quae non pars alicujus Angeli vel Principis facta est, sed quae Dei portio permansit. Intelligit inspirationem diversarum linguarum, coeptam in confusione linguarum Babylonica, & postea factam in linguis tot nationum, quot sunt collectae: ut qui Angelus Princeps fuerit a Deo praefectus illis nationibus, ijs ille propriam suam linguam indiderit.

Disputo hîc etiam de eo, an vocabula sint naturalia, & rebus, quas significant congrua, an positiva solummodo & arbitraria. Ei disputationi haec quoque, quae sequuntur, addenda putavi. Primò; quod Stoicorum fuerit opinio, nullum esse verbum, cujus non certa ratio explicari possit, sed eam in alijs conspicuam esse, in alijs latere. P. Nigidius idem asserit apud A. GelliumNoct. Attic. lib. 10. c. 4., conaturque solide probare propositis aliquot vocum exemplis: VOS (inquit) cùm dicimus, motu quodam oris conveniente cum ipsius verbi demonstratione utimur: & labias sensim primores emovemus, ac spiritum atque animam porro versum, & ad eos, quibuscum sermocinamur, intendimus. At contra, cùm dicimus NOS, neque profuso intentoque flatu vocis, neque projectis labijs pronunciamus; sed & spiritum & labias quasi intra nosmetipsos coërcemus. Hoc idem fit & in eo, quando dicimus TV, EGO; & TIBI & MIHI. Nam sicuti cùm adnuimus & abnuimus, motus quidem ille capitis vel oculorum a natura rei, quam significat, non abhorret: ita in his vocibus quasi gestus quidam oris & spiritus naturalis. Eadem ratio est in Graecis quoque vocibus, quam in nostris animadvertimus. Hinc Fr. Sylvius quoque, qui Annotationes scripsit in Epistolas Angeli Politani, concludit, naturalia igitur magis,Annot. in lib. 9. epist. 4. quam arbitraria esse facta vocabula. Sed vanitas opinionis in eo eminet, quod ex una aut altera vocula metiri velit tot millia vocabulorum: ipsaque se proprio suo argumento refutat utique. Nam ut ut in Graecis (unde probamen quoque sumit) ἔγω, ego, retractis intra loquentem spiritu & labris fiat pronunciatio, & in σὺ, tu, extensis projectisque: tamen in ἡμεῖς, nos, & ὑμεῖς, vos, fit eadem pronunciatio, projectis extensisque spiritu & labijs tam in ἡμεῖς, quam ὑμεῖς. Vara igitur vibiam sequitur.

Quamquam hoc meliori veriorique sententiae est consentaneum, aliquatenus dictiones esse naturales, nempe quatenus etymologiam habent rebus, quas significant, convenientem, aut per onomatopoeiam sunt factae. De quo hîc judicium testimoniumque Gesneri subjungam: In omnibus sane linguis (inquit) vocabula quaedamIn Mithridate. naturâ sunt facta, ut quaecunque ad soni imitationem & per onomatopoeiam composita dicuntur: ut non modò vocabula ea, quae aliquem sonum significant, murmur, bombus, sibulus, crepitus, strepitus, stridor, ovare, mugire, rudere, & reliquae animalium voces in diversis linguis: ipsa etiam avium nomina, ut vetus quidam Grammaticús scribit, ad vocis suae imitationem fere sunt expressa. Sed hoc aliud est, quam ita vocabula esse naturalia, ut ferme eandem vim habeant in operando quoque, quam res, quas significant. Cui quoque sententiae mirum est quod etiam Clemens Alexandrinus nonnihil videatur adscribere. Sed vendantur cassae hae nuces anibus & pueris.

Ad Cap. XVII.

COmmissus a me error est in capite hoc decimo septimo, dum, confisus ducenti Becano, oculos proprios extra ejus vestigia non emisi. Legit ille distichon quoddam ex Ovidij Tristium lib. V. Eleg. III. ad hunc modum:

Maesia vocis habet quid barbara lingua Latinae,

Graecaque cum Getico mista loquela sono.

Hoc autem, inspecto postmodum Ovidio, ex amici cujusdam monitu, ita se habere vidi:

Nesciaque est vocis quod barbara lingua Latinae,

Graecaque quod Getico mista loquela sono est.

Ex adulterina illa lectione priore adstruere volui, Geti-Celtas linguae suae aspersisse Latinam. At fateor, contrarium Ovidius hîc queritur; contrariumque omnino innuere ei propositum. Quod nempe deportatum se apud Getas non tam excruciat, quod barbara eorum lingua plane est nescia vocis Latinae; quam quod apud illos semper versetur in medio metu Martis, & terrore belli: nec vel diem vivat extra periculum mortis. Errori huic & festinae incogitantiae meae libes renuncio. Atque omnino statuo; si in rebus gravioris ponderis, quam quidem est istud, similis candor adhibeatur; quod sic errorem agnoscere & confiteri par sit, ac sapientiae vestibulum intrare. Duo tamen hîc addo. Esse aliquid languidi in complexu hujus distichi, inque argumentatione ista claudicare aliquid, quod non satis sit consentaneum nervis Ovidiani ingenij incessusque ejus firmitudini; dum jungit, tamquam similis causas sui cruciatus, quod barbara Getarum lingua est nescia vocis Latinae; & quod loquela Graeca est mista sono Getico. Vt crux prius fuerit, quod barbaros nec intelligere potuerit Ovidius, nec, propter magnam linguae dissimilitudinem, ab ijs intelligi; quid ei in eo amari esse potuit, quod Graeca ei linguae inerant, quorum beneficio Ovidius, linguae Graecae non imperitus, Getas intelligere nonnihil potuisset? an scilicet pueriliter & muliebriter ei doluisse dicemus, quod Graeca, non sua Latina ali-cujus pretij apud barbaros esset? Ob hanc incongruentiam forte putavit Becanus non satis probam communem hujus distichi lectionem. Quamquam, fateor, medelam ipse non magis instituto Ovidij congruam adhibuit. Alterum, dicere quod volo, hoc est. Quod etsi locus hic Ovidij innuere videatur, ipsius tempore nihil adhuc aut parum Latinae linguae fuisse mistum cum Getica; tamen & tum aliquid commercij Getis Latinisque esse coeperit, (vel ipsius Ovidij exemplo) unde postea lingua Latina commune aliquid accipere, aut illi cum Latina. Testatur sane historia, ut olim Telephus, post occisos avunculos, cum magna Graecorum manu ad Mysiam pervenit; sic postea eam a Romanis frequentatam, cum ab ijs non minus, quam Pannonia, inter Illyrici provincias fuit adnumerata. Quid miri igitur, si ex tali frequentatione & linguae aliquid commune acceperint? id quod assignare instituti nostri hoc loco fuit.

Ad Cap. XVIII.

MAgnum mihi munimentum suggessit Perionius ad confirmandum id, quod hoc capite probare institui: fuisse illam consuetudinem cohabitationemque Gallo-Celtarum, id est linguae Celticae populi, & Graecorum, ut ex ea facile potuerit existere illa similitudo & convenientia linguae, quam esse inter utrosque asserimus. Primò enim docet ex IulioComment. lib. 6. Caesare, Gallos, cum nefas esse existamarent ea, quae Druides traderent, literis mandare; tamen in reliquis fere rebus publicis, privatisque rationibus, Graecis literis uti solitos. Tum quid per res publicas Caesar intelligat, non inscite sane Perionius explicat; quidque per rationes privatas. Res enim publicas eum dicere eas, quae publicè gererentur, ut sunt judicia, legatorum conciones, & quae ad Deorum religionem pertinerent. Res autem privatas eas, quas inter se privatim contraherent ea quo in genere sunt contractus, quos vocant. Adeo ut patroni & causas egerint Graeco sermone, & judices sententias pronuntiarint, & tabulae privatae literis Graecis confici sint solitae: tabulae emptionum, locationum, mutui, commodati, commutationum, aliarumque rerum ejusdem generis. Deinde hoc quoque ex Caesare adjungit,Comment. lib. I. scripsisse eum, in castris Helvetiorum (qui utique linguae fuerunt Celticae, etsi Perionius eos Gallos fuisse addat) tabulas repertas literis Graecis confectas, adque se perlatas, quibus in tabulis nominatim ratio confecta esset, qui numerus domo exisset eorum, qui arma ferre possent, & item separatim pueri, senes mulieresque: nempe capitum Helvetiorum millia CC, LXIII. Tulingorum millia XXXVI. Latobrigorum XIV. Rauracorum XXIII. Bojorum XXIII. Postremò ex StraboneCosmograph. lib. 4. (qui vixit tempore fere Christi, aetate Imp. Augusti) dicit Perionius, Gallos a Massiliensibus (qui Phociorum erant colonia) ita Graeci sermonis studiosos esse factos, ut etiam pacta conventaque Graece scriberent: suaque memoria clarissimum quemque Romanorum Massiliam disciplinae literarumque caussa venire solitum, quemadmodum antea Athenas proficiscerentur. Gallosque eorum imitatione, pace compositâ, ad tale vitae genus se summâ voluntate contulisse: nec privatim modò, sed etiam publicê. Nam magistros eos sibi delegisse (Sophistas vocabant) alios quidem privatim, alios autem per urbes ipsas publicè, quibus mercedem non aliter atque medicis constituerent. Ex quibus quidem omnibus manifestissimum est, frequentem fuisse usum diuturnumque aliquando sermonis Graeci, inter Helvetios, Gallos aliosque linguae Celticae populos. Ejusque eos, & ob privata, & ob publica commoda, fuisse vulgò perstudiosos, non aliter quam jam in Belgio quisque esse studet peritus linguae hodiernae Francicae, etiam mulierculae: & linguae, passim per Europam Latinae. Fuisseque Massiliam quasi quoddam ostium, per quod ille tantus Graecarum literarum usus in populos Celticos fuit infusus. Vnde merito jam concludo cum Perionio, non mirum esse, si communis Celtarum lingua multa inde vocabula arripuerit, & vendicaverit. Non aliter atque Romae factum est ex eadem lingua Graeca, & passim per Europam sit ex lingua Latina.

Causa porro, cur ita studiosi linguae Graecae Celtae fuerint, ejusque ita usum in publica sua & privata negotia receperint, ut mihi quidem videtur, praeter commerciorum utilitatem, ista fuit; quod intelligerent, multa praeclara, ad omnes disciplinas & artes quae pertinent, linguâ Graecâ esse conscripta: ideoque ob Majestatem rerum eâ conscriptarum, in admiratione & linguam habuisse, & per ejus peritiam commode se quoque disciplinas illas & artes addiscere posse, arbitratos esse.

Quo loco illud monere volo, me id, quod capite decimo nono sequenti disputo, credibile esse, Graecos plura vocabula, ex ijs, quae ipsis Celtisque sunt communia, accepisse a Celtis, quam hos ab illis, ita intelligere, ut negari non possit ex ijs, quae modo sunt relata, Celticam quoque linguam, per illum talem usum, non pauca vocabula arripuisse a Graeca. Et sit sane mutua hîc opera in mutuatione hac vocum praestita. Graeci aliquas usui acceperint a Celtis tum, cum inter nos potentiam suam exercerent Celtae: Celtae vicissim aliquas a Graecis, quando ita communi studio usum linguae Graecae amplexi sunt.

Ad Cap. XIX.

QVanto Perionius in ijs quae tractamus capite praecedente sententiam suam ad nostram adjungit propius, tanto eam disiungit longius super eo quod hoc capite de antiquitate & principatu linguae Hebraeae disserimus. Nos eam statuimus, cum magna doctissimorum hominum multitudine, linguarum primam, eamque adeo, quae unica & sola fuit a Mundi ortu, usque ad linguarum confusionem Babylonicam: Negat id prorsus diserteque Perionius. Atque adeo negat ullam linguarum omnium, quae ab illa usque confusione fuêre, esse primam aut antiquam illam eousque usurpatam. Illam enim prorsus interijsse vult, novasque exstitisse ad unam omnes. Ratio ejus est: quod Moses (qui falsum non dixit) asserat, illam confusionem ita esse factam, ut nullus amplius alterum aliquem posset intelligere, & quot erant homines, ad aedificationem molis illius Babylonicae operantes, tot repente exstitisse diversas linguas. Vnde tum necessario vult sequi, extinctam illam linguam mundi primi, & Hebraeam tum simul cum reliquis primò ortam: ac proinde alijs nec priorem, nec antiquissimam. At pace Perionij, non possum quin commonstrem absurda ea, quae tum in argumento ejus sunt, tum in consequentia. In argumento hoc primò, est perabsurdum tot in confusione illa exstitisse linguas quot erant hominum capita: nam sic simul aliquot millia diversarum linguarum exstitissent: multa enim millia erant hominum circa illam turrim occupatorum. At (inquit) textus sacer tamen diserte hoc asserit, unumquemque non intellexisse proximum suum. Textus debet intelligi κατὰ τὸ πολὺ, quod in illa turba multa fuerint, qui non potuerunt multos alios intelligere. Quod sane satis fuit ad ita perturbandam & percellendam audacem licet illam multitudinem (dum viderent id caelitus ex improviso fieri) ut omiserint immane illud opus, ad quod conjuncta opera omnium erat plus quam necessaria; atque ita prae terrore a se invicem fugerint, audaciamque deseruerint. In consequentia autem hoc est absurdi: quod non sequatur necessario; nemo ex omnibus potuit alium aliquem intelligere, ergo omnes linguae tum novae fuerunt, & deleta est prima. Nam primam adhuc loqui potuit aliquis unus ex illa multitudine, quem caeteri omnes, quippe singuli jam linguae diversae facti intelligere non potuissent, nec ipse illos. Atque haec quidem tam potuit fuisse Hebraea, quam ulla alia.

Hebraeam verò linguam esse primam, & eam, quae inter homines exstitit ante istam linguarum confusionem, multa argumenta probavimus hoc capite XIX evincere: solidiora sane quam ut invalido hoc argumento Perionij convellantur. Inter quae gaudeo, quod videam Theod. Bibliandrum, egregium sane virum, comprobare illud, atque inter prima, quae ei rei astruendae sunt, reponere, quod ipse itidem reputavi, &, nondum viso Bibliandro, in mentem venit: nempe quod Hebraica sint multa nomina propria, quae rebus sunt a Mundi initio imposit. Adscribo Bibliandri ipsius verba:Tract. de Ratione Communi Linguar. Caeterum non obscuris argumentis liquet sermonem Ebraeum esse parentem ac principem linguarum omnium, qui naturae omnium rerum Divinarum simul & humanarum aptum nomen, veluti publicam notam imprimit, & frugalis est, sine omni luxu, nec sordidus & parcus. Cujus vestigia non obscura cernuntur in omnibus linguis. Cujus sunt vocabula peculiaria, tum propria, tum communia, quae testimonio historiae vetustissimae ab initio Mundi fuerunt imposita. Nam Ebraicae linguae etymologiam prae se ferunt patriarcharum vetustissima nomina, Adam, Eva, Cain, Abel, Seth, Noa, Sem, Iaphet, Nimrod, Eber, Paleg. Nescio autem, in dubium adhuc vocari quî queat, id, quod multa argumenta & summâ verisimilitudine munita tam altùm clamant.

In eo autem assentior Perionio, licet sic Hebraea lingua prima linguarum, non propterea tamen ea locuturos, si non aliam linguam addiscerent, absque ulla ejus institutione, sola proprietate quadam naturali. Esse enim sermonem usus ac consuetudinis: principium ejus a natura tantùm esse tributum: itaque tale absolvi, quales sunt ij, inter quos & cum quibus vivimus. Vti autem in catena ansa ansam trahit sibique connectit, ita isthaec contemplatio duas alias neque a se, neque adeo a toto hoc, de linguis, instituto alienus sibi quoque annectit. Eae verò tales sunt, ut potius oblectent animum sui relatu, quàm ut certitudine aliqua rationum firmas se reddant. Nec ego eas hîc pro solido cibo, sed pro cupedijs aurium non insuavibus appono. Quaeritur, quae lingua sit vulgaris & vernacula coeli ejusque civium, angelo-rum ac reliquorum coelicolarum? Intrepidè respondent aliqui, esse Hebraeam. Putant enim, quia haec eaAgrippa occultae Philos. lib. 3. cap. 23. est linga prima, qua usus est ille, qui primus linguae usum habuit, quamque e coelo accepit, & a Deo; itaque non aliam atque illam coelo convenire. Quaeritur item, quae lingua futura sit post resurrectionem, cujus tum duratio & immutabilitas aeternitatem comitabitur? Non magis meticulose ajunt aliqui, esse item Hebraeam. Hoc elogio suam hanc linguam cumprimis Thalmudistae condecorant. Volunt enim hanc esse labium illud electum, quod propheta Sophonias ait, Deum redditurum populis, ut invocent omnes nomen Domini,Sophon. 3. & ei serviant humero uno. Voluntque istud post resurrectionem generalem in electis adimpletum iri. Quemadmodum enim ante linguarum divisionem, in turri Babel factam, universa terra unius erat labij: ita in resurrectione generali omnes homines una loquuturos lingua, Hebraea scilicet; qua primi parentes in paradiso loquebantur, & qua electi omnes in statu innocentiae loquuti fuissent, si ipsi primi parentes in gratia Dei stetissent. Sic Petrus Galatinus opinionemDe arcanis Cathol. verit. lib. 12. cap. 3. eorum recitat. Bonarum animarum & hominum minimè pravorum sunt istae sententiae. Certè etsi non indubitatam veritatem, saltem pietatem redolent, & probum desiderium felicissimae beatudinis, ad quam libenter refert affectus pius quicquid optimum esse retur ac praestantissimum. Sed hoc pro solido assertoque haberi de lingua Angelorum Spirituumque debet: non esse ullam ipsis dialectum maternam, vernaculae eos linguae nulli esse astrictos, sed esse eos πολυγλώσσους, & plus quam Mithridates in scientia multiplice linguarum; imo πανγλώσσους: utique semper idiomate noto ijs, cum quibus sermocinantur. De lingua autem aevi futuri aeterna nihil est certius, quam futuram eam, qua tunc de rebus carni sanguinique inscrutabilibus inter sese sunt electi collocuturi, sibique mutuo de summa sua beatitudine congratulaturi. Qui sermo qualis futurus sit, ut quisque experimento felicissimo cognoscat, cum pio Bibliandro, eum jubeo colere serio & ex animo pietatem Christianam.

Ad Cap. XXI

OBlata sunt quaedam adhuc vocabula, quae ipsa, eorumque etyma dilucide ostendunt, convenientiam linguae antiquae Celticae cum hodierna, id est, cum Germanica seu Belgica: ea hîc visum est asscribere. Druides vox est, quae plane esse vulgo putatur vox Graeca a δρυὸς, quercu: at non ineptum sit, nec abhorrens a vero, si dicatur esse etymi Celtici. Drau, drou, velGesner. in Mithrid. trau, trou, tru est fides: inde Aventinus putat Druides dictos: aliquanta immutatione, & flexione ad linguam eorum, qui de ipsis aliquid scripserunt, quasi dicas Drues, vel Trues. Et videntur a fide, tru, dicti, quod ipsis, tanquam hominibus sacris, sacerdotibus ac sapientibus, velut fide dignis, a vulgo fides habebatur. Et quî non veri sit simile, sapientes hos inter Celtas antiquissimos non potius denominationem suam accepisse a voce aliqua propria Celtica, quam a peregrina Graeca: conveniente praesertim tam bene eorum professioni ac muneri? Tru, trou, adhuc hodie Belgice est fides: Vnde etiam treues hodiernum Gallicum, quod inducias significat, in lingua illa superstes esse bene observat Gesnerus, quasi troues, quod hostes de ijs inter se fidem dent, vel, dum ipsae durant, fidem sibi invicem habere possint. Asserit Plinius, aratra, rotulis instructa, esse inventumLib. 18. cap. 18. Gallicum, & dicta ab ipsis planarat, ut quaedam exemplaria, aut plummarat, ut quaedam corrupte legunt, sed proprie & emendate pflugrat, id est rota aratri, Belgice plugrat. Adhuc autem hodie plugh est aratrum, rat, rota. IdemLib. 3. cap. 16. Plinius dicit Padum, fluvium Liguriae, dictum lingua Gallica Bodincum, quod significat fundo carentem. Bodem adhuc hodierna lingua Belgica fundus est, & Saxonibus cum vel coum vix. Suetonius dicit Imperatorem Galbam esse dictum ita (ut aliqui putant) voce Gallica, quod esset praepinguis: talemque Galbam a Gallis vocari: Calb sane vel calf hodie adhuc vitulus vocatur, & obesum hominem per jocum vitulum (calf) vocamus. Ait itemLib. 10. cap. 22. Plinius lingua Celtica anseres gansas vocatos, & hodie Belgis ganse est anser. Asserit Gyraldus, veteres GermanosGesner. in Mithrid. lunam quoque pro numine coluisse, & appellasse Hermon, id est, dominum lunam: & luna adhuc hodie mane Belgice, Germanice mon dicitur. Paulus Diaconus dicit, Longobardos proprio & peculiari cognomine Mercurium vocasse Vuoda. Ac non male Gesnerus dicit Vuoda dictum pro Goda, id est Deus: saepe enim reperitur Vu, pro g poni, & contra: Vuido vel Guido: Guarinus vel Vuarinus: Guelphus vel Gelphus: Vuallus vel Gallus. Hinc haut dubie dies Mercurij adhuc hodie Belgis Vuonsdach vel Vuoesdach, & Clivensibus Goesdach dicitur: Anglis Vuoddensday, id est, Dei dies dicitur: colebant enim antiqui Germani Mercurium tanquam praecipuum Deum. Et God adhuc hodie Teutonibus Belgisque est Deus. Etymologiam vocis Celtae hîc alteram ex GesneriIbidem. observatione addo, sed originis quoque Germanicae: dicit enim eos (teste Strabone) sic nominatos ab authoritate, διὰ τὴν ἐπιφάνειαν, quasi gelten, quod multum valebant: gelten enim est valere: hinc gelt, pecunia, quod valeat. Id quod non adeo abhorrens est a nostra etymologia, quod quasi Kilten dicantur, eò quod validi essent. Porro eandem esse etymologiam vocis Galatarum asserit Gesnerus, quasi Gelter, & per diastolen Geleter, & sic Galatae.

Ad Cap. XXIII.

PLanissime dicam quod res est, nescio quid non vehementis testimonij ac velut indubij animo meo intus perhiberi sentiam, linguam nostram Teutonicam antiquitatis esse summae, eâque Graecae pariter & Latinae non parum praecellere; nec ideo absurdum, si quae inter has illamque sunt similia, Teutonicam (cumpluria saltem) possedisse ante Graecos Latinosque, & ab illa eos ea usui coepisse. Quae quidem sententia quia cum arrogantia a quibusdam putatur conjuncta, nec procul abesse a vanitate & inscitia; quodcunque ei asserendae videtur ubicunque offerri, id huc congerendum putavi. Multo cachinno & irrisione flagellatur Becanus, quod linguam Teutonicam antiquiorem statuat non Latina modò & Graeca, sed & ipsa Hebraea, supellectilemque plurimam Hebraeam mutuasse a Teutonica asserat: at ut ille flagello dignus est aliquo, quod ita pronunciat de Hebraea; ita velim clare cuivi[...] probare possim, uti certò verum est, verbera nulla mereri eum, qui id sustinet de Latina & Graeca. Quid verò in eo, sodes, esse potest arrogantiae? Nam tot centenis millibus, imo tot centenis myriadibus commune quod est ab omni aevo, quomodo aut ego, aut unus aliquis singularis quicumque in gloriam nobis & laudem id arrogare possumus; cum hoc praecipue laudem pariat, quod excellens alicui vel soli, vel cum paucis peculiare est? Quod enim infinita multitudo participat, id nemo sibi in honoris proprij materiam potest attribuere. Plus est, vanitatis & insulsitatis opinionem a sese amoliri: namque illa est macula, quam meritò quivis eluat. Ne ergo in hanc incurram ego, dum ubique in hoc nostro tractatu linguam meam disertè & non semel innuo linguis Latinâ Graecâque vetustiorem, praeter alia, quae asserendo isti attuli, non possum quoque quin sequentia ista adhuc addam; ne non minus, quam Becanus ob suum, ob meum ego paradoxon hoc vapulem.

In genere autem de linguarum antiquitate hoc prius hîc ponam: sentire me, plerasque ortum suum habuisse simul in confusione Babylonica, sed progressu temporis, addidisse, abstulisse, commutasse vocabula ipsa: pronunciationem, scriptionem aut ortographiam, formas item flexionemque variasse; atque nullas fere, praeter Hebraeam, mansisse integras: imo in regionibus & sedibus suis ne quidem Hebraeam: sed, uti primi in ea fuerunt, ante omnes alias, scriptores, sic eâdem eos uti maxime antiquâ: ita quam maxime in libris conservata fuit integra.

Vtut verò extorqueri mihi possit, nullo certo & indubitato argumento commonstrari posse, linguam Teutonicam vetustiorem esse linguis Graecâ & Latinâ, nec has ab illâ habere affinia sua vocabula; ita certe nihilo magis id ullum argumentum evincet de Graeca aut Latina: incerta haec sunto utrimque, & aqua hîc haereat. Hoc autem certum; esse plura probabilia, de hac re, pro lingua Teutonica, quam pro illis duabus. Ac initio, num linguae illae judicandae sunt maxime vetustae, quarum populorum & majorem ab omni aevo multitudi-nem, per diversas orbis terrarum dispersam partes, eas pro sedibus suis occupasse, & plures, majores, antiquiores res gestas historiae multae antiquissimae commemorant? Quâ quidem gloriá lingua Teutonica longè antecellit linguas Graecam Latinamque. Neutiquam de illarum populis historiae antiquissimae, aut eam multitudinem mundum ubique ita inhabitasse antiquitus, aut res tam vetustas gessisse produnt, quam de ijs, quos linguae Teutonicae populos ab omni vetustate fuisse ostendimus: cui exemplo sunt Phryges, Trojani, Scytae, ut taceam reliquos. Cui tum probando immensam , & robore quasi robustiorem sylvam suppeditat Wolfgangus Lazius, in insigni suo opere de Gentium Transmigrationibus. Quem consulere debet, quisquis detrectat sententiae huic nostrae suffrugari: is enim prolixo illo suo toto volumine nihil aliud agit, quam materiem praebere, ad sententiam hanc nostram communiendam.

Insuper an non illud est magno argumento, linguam nostram esse Latina Graecaque antiquiorem & celebriorem, quod ipsi vetustissimi scriptores Graeci & Latini saepius in suis historijs scriptisque tam multarum Celticarum Teutonicarumque vocum mentionem faciunt: neutri autem nequaquam ita aut Graecarum, aut Latinarum; Graeci inquam Latinarum, Latini Graecarum?

Quamplurima porro vocabula Graecis Latinisque cum Celtis & Teutonibus communia talia sunt, ut facilè appareat, eâ in linguâ Teutonica esse primitiva, & Graecis Latinisque derivativa; in exemplum ac specimen proponam unum aut alterum, de quibus id adeo manifestum est, ut nulli contradictioni queat esse obnoxium. Talio Latinis, & taling aut betaling Teutonibs, significat aequalis retributio, aut compensatio: Latinis tantum unica haec vox, unico hoc significatu, in usu est: Teutonibus magna est vocis varietas, & varia significatio: tael, & tale, item betále, verbaliter, est satisfacio, de aere nempe; conjugaturque in temporibus suis, in modis, personis & numeris: betáling etiam est non modò compensatio quaevis, sed & nummaria satisfactio. Quis itaque non videat, quandoquidem Teutonibus hujus vocis & frequentior,& magis multifaria tam formâ quam significatu est usurpatio, quod ipsis ea est vernacula & primitiva, Latinis autem talio à Teutonibus vox mutuata? praesertim cùm Teutonibus tael etiam monosyllabicè dicatur; monosyllaba autem primitiva habeantur? Purge, πύργη, Graecis turris est, propriè turris moeniorum defensoria: burgh Teutonibus priscis est civitas, & recentioribus arx; Celtisque & Gallis hodiernis bourg est pagus, bourgade vicus seu pagus minor. Quia vero burgh Teutonicum monosyllabum est, & quia civitas oppidumque ipsum, item pagus & vicus ante turrem oppidi defensoriam fuerunt, multiplicioreque significatu Teutonibus vox ea, quam purge Graecis sumitur, omnino dicendum est, burgh Teutonicum esse, & purge Graecum inde derivatum. Lellen Teutonibus, & lalein Graecis, quod garrire & loqui significat utrisque, sanè manifestissimis indicijs Teutonibus est primitivum, Graecis derivativum. Graecis enim tantummodo loqui vox haec significat; & Graeca derivata significant nihil aliud, quam quod ad sermonem pertinet: lellen autem garrire, fabulari, loqui est Teutonibus: lelle item, & ejus diminutivum lelleken, etiam significat partem anteriorem linguae, item epiglottin & sublinguium: quae omnia apparet manifestò esse primitivae originis, & Graecos potius suum lalein inde diduxisse, quam a Graecis Teutones illa sua. Lel etiam tam substantivo nomine, quam verbaliter sumptum est monosyllabum, quod natura potius est primitivum; & similia, aut affinia polysyllaba, derivata. Easdem ob causas, lallere Latinis, & lellen Teutonibus, pro lac fugere, his primitivum est, atque illis derivativum. Talia quam plurima sunt vocabula, quae istis speciminibus facile possunt dijudicari, quorum origo non potest quin penes Teutones sit, derivatioque penes Graecos & Latinos. At si hoc fit in tam multis communibus vocibus, non mirum quoque si in plurimis, etsi non aeque manifestis indicijs.

Denique constabiliendo huic meo paradoxo subnectam id quod Lazius suppeditat ex Annio Viterbiensi,De Transmigr. Gent. lib. 5. sub finem. cujus haec verba adducit: Nam Xenophon (inquit Viterbiensis) in libro de Aequivocis, cùm plures Cadmos distinxisset, haec subdit: Quintus Cadmus fuit paulò ante ruinas Trojae, Armonia Samothraca inclytus, qui ob Armoniam a Prisca uxore certamen passus, rediens a Phoenicia retulit in Graeciam primas sedecim numero rudes literas, non Phoenicas, sed characteribus Galatarum & Maeonum persimiles. Et Archilochus in Epitheto temporum, cùm octo discrevisset Homeros, haec intulit: ultimum hunc Homerum aetas nostra cernit, qui Olympiade XXIII, & ab excidio Trojae quingentesimo anno, patria Maeon in Olympico certamine victor, judicio totius Graeciae, eximius poëtarum est habitus, & ei soli jus tributum emendandi characteres & nomina, & linguam Graecam: quae ut ferunt, Cadmus Samothrax ferè Barbara & plena ruditatis attulit, nihilque Phoenicum habebant, sed Galatarum & Maeonum figuras retinebent. Simile probat contra Gracos Cato in Commentarijs de Originibus, Romanos & Italos non a Graecis originem habuisse, sed antiquiores extitisse. Samothen praeterea fratrem Comeri Berosus refert, qui Galliae tellurem partitus fuerat, sapientissimum hominum fuisse, ita scri-bens: Anno ejus duodecimo (inquit) Iubal condidit Celtiberos: & paulo post, Samothes, qui & Dis, Celtas colonias fundavit, nequi quisquam illâ aetate illo sapientior fuit. Loquitur vero Berosus de annis Comeri in Italia. His addendum est & illud: Orpheum, Linum, & Musaeum, doctissimos Graecorum, cum Argonautis navigasse, paulò ante Trojae excidium. Ab his autem ad Phoroneum, priscum & antiquissimum Graecia Regem, numerantur anni DCCLXXX: cùm Epigenes gravis & vetustissimus author testetur, annis circiter septingentis ante Phoroneum laterculos fuisse repertos cum inscriptione astrorum, observatione Physica. Cujus rei & Plinius videtur meminisse, ultimo capite libri septimi. Similiter Strabo scribit, Hispanos circa Baeticam aetate sua eruditos fuisse, (vixit autem is Augusti aetate) affirmasseque, eos sex millibus annis ante, leges, literas & carmina habuisse. Sunt autem apud Hiberos sex millia annorum (qui, teste Xenophonte, utuntur quadrimestri anno) ex solaribus annis, duo millia annorum. Quae si ab Augusto Caesare recte supputes, pervenies nimirum ad initia Nini, a quo usque ad Argonautas colliguntur anni non minus septingenti. Ex quo patet, literas Phoenicum & Gallorum antiquiores Graecis extitisse, Gallosque non literas a Graecis mutuatos fuisse, sed proprijs usos, eisdem videlicet, quibus Gothi. En, Cadmus literas Graecas a Galatis attulit; at Galatae gens Celtica & Teutonica; tum Samothracia, cujus Cadmus, originis generisque Teutonici: Samothes, frater Comeri, Galliae tellurem partitus fuit, & Celtas colonias fundavit; at Samothes ille annos plus mille ante Phoroneum vetustissimum Graeciae Regem floruit: denique Hiberi leges, literas & carmina habuerunt duo millia annorum ante Augustum, id est, ad initia Nini: Iberi autem Celtici generis & originis Teutonicae; unde Celt-Iberi dicuntur. Iam verò si literas, si leges & carmina Celtici habuerunt diu ante Graecos Latinosque, eique ea habuerunt ab ipsis, non mirum quoque, si multa vocabula vocesque mutuati ab ijsdem fuerint.

At inquiunt, qui pro absurdâ hanc sententiam rejiciunt, non tam multa extant linguâ Teutonicâ monumenta librorum, quam Graecâ & Latinâ; quî itaque lingua Teutonum, ipsique adeo vetustiores fuerint, & originem sermonis aliquam Graecis Latinisque praebuerint? Verum enimvero id factum, quia Teutonicae Celticaeque nationes bellis & venationibus, commigrationibusque deditae potius fuerunt, quam studijs, negotijs magis quam otijs, agendo magis quam sedendo, faciendo quam dicendo & facta sua narrando. Quin antiquissimae & Graecae & Latinae Historiae sat ostendunt, quod, etsi siluerint, haut tamen antiquitus non extiterint: ipsae pro ijs loquuntur; dum illi solo agendo occupantur, atque ita, prae ijs, facinoribus intenti fuerunt, ut calamo linguaque eorum usi sint, tanquam conducticijs, ad facta sua fortia enarranda. Adeo ut non injuria Cimbers (uti Lazius id Cimbrorum etymon ponit) quasi Kempers, id est, pugnaces & bellicosi sint dicti.

Ad Cap. XXV.

VOcem baer pro feretro Gesnerus nobisIn Mithrid. communem cum Aegyptijs quoque esse testatur. Baris enim illis dici cymbam, quae vectat cadavera ad sepulchra. [Baridos, cymbae funeralis apud Aegyptios, meminit Diodorus Siculus lib. 11. & Herodotus lib. 11. & Aeschyles Persis, ut notat Petrus Victorius Variarum Lectionum lib. X. cap. IX.]

De Americana lingua hoc testatur Bibliander: Obser-vavi autem (de lingua Americana loquitur) voces non solum Punicas admixtas, quas Postellus admonet esse plurimas in ea dialecto, sed etiam Latinas, ut homo, hape, ibbo, hoc est homo, habe vel cape, ito: & Graecas, ut Chulcas, quod sonat ὅλκαδα, hoc est navem onerariam. Quae nimirum peregre allatae sunt. Belgicum hulc eadem significatione hîc etiam congruit. Convenientiae vocis Aegyptiae cum nostrâ eandem hîc causam assigno, quam alijs similibus hoc capite notatis. De vocibus vero Americanis nota ex Bibliandro, quod eas mecum existimet peregre potuisse esse allatas. Ac proinde magis me hoc confirmat, quod haut in vanum omnino divinarim de profectione aliqua, ex veteri hoc orbe, in novum illum aliquando facta.

Caeterum quod capite hoc auguratus quoque sum, esse forsitan Columbo conjecturam Novi Orbis injectam ex illo loco Plutarchi, quem enarravi: ei nunc addo. Quod certior conjectura & Columbo & alijs, qui primi Orbis illius Occidui inquisitionem tentarunt, potuerit fuisse; nempe ex constitutione mundi, aut orbis totius terrarum. Per sagacitatem Geometriae colligi poterat, oportere esse plus terrarum in orbis ambitu, quam hactenus esset notum. Nam naturam non ferre, ut tantùm dimidia pars orbis terra fuerit: imo neutiquam dimidia. Europae enim Asiae Africaeque quicquid erat, partem orbis dimidiam non perficit. Non ferre naturam, ut globus ab una parte dimidia haberet omnem, quae in eo est terram, alteram ejus plus quam dimidium nihil esset, quam mare & aquae. Namque ita est, a gradu longitudinis primò sese extendisse dumtaxat terras notas usque ad gradum centesimum septuagesimum, aut paullò amplius; adeo ut non plus, quam latus alterum mundi, nempe orientale, esset, & ne quidem toto suo convexo, completum terrâ; plus autem, quam alterum latus totum occiduum esse prorsus terrâ, cultore habitatoreque vacuum: non, inquam, ferre naturam hunc mundi defectum usque adeo absurdum. Non ferre; ut Sol, Luna, astra, ipsum coelum essent condita ob mundi alterum dimidium dumtaxat: currere ea, lucereque a toto altero dimidio frustra: vim suam vegetativam, progeneratricem, fotricem, altricem & vicificantem dumtaxat dimidio orbi influentijs suis impartiri. Omnia haec a sagacibus illis animis perpensa fuisse, ego quidem autumo; atque ex ijs indubiam conjecturam eos fecisse, necessariò oportere ab occiduâ mundi parte non minus esse terrarum, quam ab orientali, & quidem non deteriorum, minusve cultarum: haec suavem illius cujusdam secundi mundi odoratum injecerunt. Ratiocinatio istiusmodi infallibilis eos ad magnarum rerum spem excitavit: spes ejusmodi ad industriam, ad audendum facere periculum, ingredi iter marinum, & ad ipsum opus inquisitionis aggrediundum. Quam quidem ad rem tanto magis animare eos poterat, quod geometricâ eadem ratiocinatione, certo sibi persuadere poterant, quod eodem modo Occidentem versus mare navigationi esset commodum, coelum ventique tractabiles, sub aequalibus tam Septentrionalis quam Meridionalis mundi latitudinis spatijs, quo Orientem versus. Itaque quid restare, quam naves parare, ingredi & vela pandere? Haec ab illis Occidui orbis inventoribus cogitata fuisse non tam miror, quam non fuisse prius ab alijs: mirandum forte sit, quod animi illorum soli inter tot myriades olim defunctorum, tumque viventium, nati fuerint, in quos considerationes hae tam arduae & tamen tam obviae conceptuque faciles caderent. Quicquid sit: nihil certius, quam potuisse tali face Mundum illum Novum indagari, tali cynosurâ ad eum perveniri. An dicemus potius: incognito occultoque tractu homines cupiditate auri quadam ingenitâ nimis praeditos, ad terras illas auri argentique tam opulentas fuisse raptos nescios quidem: non aliter, quam vi secreta ignotaque magnes ipse nescius rapitur ad Aquilonem? His augere caput hoc meum vigesimum quintum visum fuit.

Ad Cap. XXVI.

DIxi hoc capite & Phryges linguâ, quae fuerit affinis Germanicae, locutos. Nunquid ad id credendum valere etiam aliquid potest; quod, ut ait Clemens Alexandrinus, Plato in Cratylo pyr Graecum, pro igne, facit barbaricae originis, quem Phryges etiam modicè deflexâ voce sic appellent? nempe phur, vel fur: cui sanè persimile Germanicum fur, vur. An non, quod dixi Sagicam linguam eandem fuisse cum Celtica, verisimile facit id, quod sic Gesnerus narrat? Sagae ratemIn Mithrid. vocant gallerim, quod ab undis servet: Xenophon in aequivocis. Hinc fortè vulgare Germanis & Gallis nomen galleie.

Quod verò hîc dico, omnes illos populos, quos hîc nomino, fuisse olim ejusdem prosapiae; & linguae inter eos sermonisque fuisse magnam communitatem, id mihi valide communit Gesnerus, multis historijs, summorumque authorum luculentis testimonijs, quamplurimis nomenclaturis & etymis, in Mithridate suo, titulis praesertim de lingua Gallica, Germanica, Hetrusca. Quae legi optarem ab ijs, qui fortassis existimant nos meras nugas agere, qui haec tam paradoxa, de lingua nostra, ven-ditamus: qui ea habent pro aegri somnijs, & male feriati ludicro. Ego quidem non joculariter haec de lingua mea scribo, nec otij fallendi gratia: sed sensu serio. Quid? an me tot doctissimorum hominum testimonia, tot probabilia, tot verisimilia non permovebunt, ut esse absque joco credam, ea quae video non posse non esse?

De Gallica autem veteri nostraque lingua non possum, quin hîc Gesneri testimonium prolixius paulo adscribam: Lingua (inquit) Gallorum multis de causis creditur ea esse, qua hodie Rhenus utitur, maximeque Helvetij & Sequani Rhenani: Primùm enim constat C. Caesarem bello Gallico perErasmi ratio. interpretem locutum cum Gallis. Deinde eam quidem linguam, qua hodie Francia utitur, Romanam esse, quamquam corruptam, nemini est dubium, quippe adhuc de prisca lingua Gallica innumeras retinentem dictiones. Non igitur Francica lingua olim Galli locuti sunt, sed alia. Verisimillimum autem est ea locutos lingua,Budaei ratiae. qua adhuc ij Galli utuntur, qui Francice non loquuntur, ut omnes populi circa Rhenum, proximi tamen Rheno, Helvetij, Rauraci, Sequani, Elsatici, Tribocchi, Vangiones, & fere tota Belgica. Deinde paulo post: Ita ut in ea ubique priscae linguae vestigia invenias: nempe accentus aliquot, voculationem, pronunciationem, praeteritorum perfectorum, per habui, periphrases. Denique plurima nominum themata: qualia sunt; ignis, (feu, à Germ. feur;) pulvinar, (cussin, a cussen;) civis, (bourgeois, a burger;) galea, (hemeau, ab helm;) sepes, (haje, ab hage;) gladius, (espé, a spa, spe;) accipiter, (espreuier, a sparvver;) pelvis, (bazin, a beccen;) scamnum, (banc, a banc;) cancer, (escrevis, a crevit;) caper, (bouc, a boc;) campana, (cloche, a cloc;) mamilla, (tetin, a terte;) vexillum, (drapeau, a drap veteri Saxonico, in usu adhuc Anglis, pro tela aut panno;) dives, (riche, a rike;) Et verborum: ut sunt; dimitto, (laisse, a late;) frico, (frotte, a vroete;) occido, (tue, a doo, vel due, id est premo, quia nimium premendo occidimus: adeo ut non igitur proprie sit a θύω, thuo, Graec. macto: vel etiam nostrum doo aut due erit ejusdem originis cum Graeco;) careo, (manque, a mancke;) lacero, (deschire, a scheure;) Sed plane ineptus videar, si ea omnia persequi velim, quae iustum requirerent volumen. Hinc satis liquet Helvetiorum linguam ac Rheni vere Gallicam, &c. Nota hîc etiam Budaeum, magnum linguae Gallicae assertorem, hanc sententiam esse tuitum. Itaque non rectius Franci facere possunt, cum ignotarum priscarumque linguae suae dictionum etyma originemque volunt inquirere, quam ut non tam in Graeca lingua, quam in nostra Belgica ea quaerant.

Ei, quod hoc capite dixi, Trojanorum linguam non absimilem fuisse Celticae, aut eandem cum ea, aut cum Celti-Belgica, adversatur Perionius, dum eos GraeceDe linguae Gall. orig. lib. 2. asserit locutos. Quid? an propterea, quod Homeros eos Graece loquentes ubique introducit? At sic & Memno, cum suis Aethiopibus, erit locutus Graece. Nostra autem est firmior ratio; quod Trojani Phryges fuêre, & lingua Phrygum affinis Celticae, & Celti-Belgicae: quodque Trojana nomina sint etymi Belgici. Id ne quis putet dici temere magis, quam verisimilter, si possum hîc commonstrabo quibusdam exemplis. Ille ipse Francus, quem Perionius, ex Menetone, vult fuisse ducem Trojanum, Priami Regis filium, & Trojanorum coloniam in hodiernam Franciam transportasse, nomen sortitus est ab origine non Graeca, sed prorsus Celti-Belgica: Franc enim liberum significat, ac nullius servituti obnoxium. Ejusdem fere significationis etymon habet Priamus, quasi Vrisam, id est, conditionis plane liberae, vel Vriaam, id est, liberi suffragij: utrumque enim Regibus convenit. Alexander, quasi Alles-ander, id est, omnibus suus alter: id enim est Principum: vel Elx-ander, unicujusque alter; quod idem est. Paris, quasi Waris, id est, qui verax est: minimè enim viros principes decet esse mendaces. Hector, quasi Hacker, id est, percussor; quo an aliquid melius in Hectorem quadrat? Sic multorum aliorum nominum Trojanorum commodè etyma Belgica possunt reddi. His auctum mihi sit caput hoc vigesimum sextum.

Ad Cap. XXVII.

DIssensio mihi hîc quaedam est cum viro eruditissimo Ioh. Isacio Pontano, circa etymon & originem Britanniae. Existimat PontanusGlossario Prisco-Gallico, voce BRITANNIA. Britanniam dici a prut, quod gentes illius lingua, ait, significare quicquid excelsum politumque est: & a prut pretty dici, id est pulchrum, elegans. Et primò igitur, quia tum ipsa Britannia, tum gens ejus pulchra est & elegans, merito a vocula hac prut, utramque denominari. Deinde non absone inde quoque, ait, posse quempiam suspicari promanasse in hanc Insulam denominationem, quod crebrum solemneque fortassis olim fuerit, sicuti hodieque in more & ore positum Britannis, si quid forte cultum comptumque gestiant verbis exprimere, ut isto quasi familiari ac proprio vocabulo prut, id quicquid est expediant. Exteri autem vicinaeque gentes idem frequenti ac perpeti auditione animadvertentes nihil novum fecerint, si inde Insulanos hos primum Bruttos, atque inde Graeci Romanique euphoniae consulentes Britannos, ipsamque Insulam Britanniam nominaverint. Ajo autem hîc ego, populum dici quasi Fri-Danos, Insulam quasi Fri-Daniam. Firmamen suae sententiae ponit Pontanus Isidorum, qui dicit; Britannia a vocabulo suae gentis cognominata est: putatque velle Isidorum dicere, non modo a vocabulo Britanni esse Britanniam, sed & a vocabulo quodam linguae gentis illius usitato & proprio. Quae ut mens Isidori fuerit, libenter eam recepero: namque idem & ego statuo. At dispiciendum jam, utrum magis commodè & convenienter Pontanus etymologiam suam deducat a vocabulo Britannis usitato, an ego. Quantum ad vocem prut, quam Pontanus ponit, non memini me unquam aut audivisse eam in sermone hodierno Britannico, aut quicquam eam in eo significare: proud quidem ipsis superbus est: sed longè alia est vox illa & pronunciatu, & significatu, quam prut; & affine Belgicum hodiernum pruids significans quoque superbum. Prijcken, proncken, pro fastuosum esse, & pratten, morosum esse, Belgice, etsi ego quoque Pontano concessero affine quid habere cum proud; tamen turpitudines illae sunt morum, non elegantiae, nihilque elegans significant illae voces. Bruit Belgicum, pro sponsa, non tam a pulchro aut elegante, quam a re quadam obscena, actu generandi, denominatur: Bruit autem Britanni ad suum idioma mutant in bride hodie, & Dani in brud. Porro si a pretty (quod quidem Britannis hodie pulchrum & elegans significat) Britannia quasi Prittania dicitur, idque quia gens illa & regio illarum pulchra est & elegans, ac quia multùm vocem pretty in ore habent, eamque nationes aliae saepe ab ipsis audiunt; debuisset & denominationem accepisse a voce faire, quae etiam ipsis elegans, pulchrum omne & politum significat, (quod affine est Belgico fraei pro eodem, exigua transpositione literarum) ipsisque non minus est frequenti in usu quam pretty: praeterquam quod omni exemplo careat, gentem ullam fuisse denominatam ab aliqua voce quae ipsi in frequenti usu est. Sane tota mea notatio a vocabulo gentis est: nam fre, quod Britanni pronunciant ut alij generis Teutonici fri, ipsis liber est, & doen lingua antiqua Teutonica (qua & omnes, & ipse Pontanus hîc fatetur, ex Tacito, usos fuisse olim Britannos) ipsis significat agere, facere (hodie doe.) Ex quibus duabus vocibus dico dici Britanniam: quod anne magis genuinum est, totumque nomen a sermone gentis desumptum probat, quam si Britannia dicatur a pretty. Ego f in b muto, Pontanus p; ille truncat ty a pret, ego integrum fri relinquo; plurimum vocis tannia a nullo derivat, & quasi addititium facit sine ullo significatu, ego ejus originem ostendo. Praeterea, non video, quin durum sit, a pretty primò Bruttos dici, & inde Britannos. Brutto hodie Italis est turpe, & contrarium pulchro; vox quam haut dubie retinent ab antiquis Gothis & Celtis: atque ita potius a contraria origine, quam Pontanus ponit, vox Britannia esset orta. Brit vel Brith dicit Cambdenus olim fuisse Britannis usurpatum pro depicto, colorato, atque inde Britannos fuisse dictos, quasi pictos, quia se glasto aut colore caeruleo pingebant: sed ut illius totam tamen etymologiam repudiat Pontanus, ita & ego: quia terminationem taniam dicit adjectam a Graeco Cambdenus, quod non est verisimile. Sententiae meae suffragatur, quod vetustissimi hujus Insulae Annales (ut Lhuidus refert) testantur, hanc etiam Prydain, seu Prydaniam vocatam.

Vnum hîc adversari mihi posse videtur: quod nomen Britanniae vel Fri-daniae velim deductum a Danis, priusquam gens ulla, quae Dani vocarentur, esset: nam Danorum aut Daniae nomen non innotuit nisi aliquot saeculis post natum Christum, at Britanniae nomen fuit ante natum Christum. Ac fateor quidem minus id circumspectè a me factum, quod tam explicite dixi, Britannos dictos a Danis, tum cum revera ea vox nulli populi adhuc fuit indita: hoc mente mecum conceperam, atque hoc volui dicere; fuisse a gente illa hanc Insulam primò inhabitatam & accessam, quae erat de stirpe, & quaedam colonia ejus Gentis, quae gloriabatur nomine fortium factorum; nempe de genere Gomerico, Cimbrico, Celticoque; unde & Daarum, Dacarum, similiaque nomina sibi imposuerunt, quae lingua Cimbrica ab agendo & faciendo derivantur. Illas voces Daën & Daken (quae ante Christum fuêre) forte mutarunt, primi hi habitatores Britanniae, levi flexu, & significationem eandem non immutante, in Danen: ut post Christum & illi, qui ejusdem stirpis, in Chersoneso Cimbrica, quae nunc Dania est, manserunt. Cui tum addo, quod primi Britanniae coloni addiderint ad Daën-phri vel vri (qui sonus non ita est absimilis bri) ut ostenderent se etiam libertate gloriari, atque ita fecerint nomen suum Phri-Daën, vel Vri-Daën: quod a Graecis Latinisque scriptum & pronunciatum Britannia, quid miri? Pro indubitato verò hoc statuerim, quemadmodum ex Asia Occidentem versus progressio populorum ad inhabitandum orbem terrarum est facta, idque a parte mundi aquilonari, ad evitandum mare mediterraneum, ita illas regiones, quae in hoc progressu primò fuerunt obviae, primò quoque inhabitatas. Iam verò, quia Britannia, in progressu hoc, prior Galliâ, eam ex Chersoneso Cimbricâ prius accessam, quam Galliam: atque ideò etymon ejus esse potest linguae illius gentis. Tum verò etiamsi, ut Beda vult, & alij, Britannia primùm inhabitata & adîta fuerit a parte Galliarum, & ex tractu Armoricarum civitatum, etymon nihilominus linguae Celticae esse potuit; nam & illae gentes Celtici Cimbricique generis. Haec de nomine Britanniae cum doctissimo Isacio volui disserere. Res inter conjecturae ambiguitates posita est: nec tanti est, ut inde res Graeciae, aut Belgij nostri ac Reipublicae pendeant. Itaque & neutri nostrûm magnopere curandum est, judicia aliorum conjecturae nostrae annuant, an abnuant. In eo convenimus, Britanniae etymon esse a lingua Celtica, ut & totam Britannorum linguam: utrius autem originatio magis congruat & linguae illius proprietati, & rei rationi, Lector statuat. Fieri potest, ut neuter punctum veritatis istius acu tetigerit. Philologiae hujus conjecturalis eadem omnibus libertas. Et palpare licet in obscuro dubiorum istorum ita unicuique, ut optimè se putat exitum inventurum ad verum. Licentiae haec si non multum prodest, nec nocens quoque admodum est: ac juvat saltem lectorem varietate arbitrandi.

Veterem linguam Britannicam putant esse eam, quae hodie Wallica vocatur, tota Insula olim usurpatam, nunc autem solummodò in provincia Cornubia. Eamque aliqui asserunt habere admixtam multum Graeci. Ex Gesnero adscribam hîc ea lingua Orationem Dominicam:

Eyn taad rhwn wyt yn y nefoedd. Santeid dier yr henw tau. Deued y dyrnas dau. Gwneler dy wollys ar y ddayar megis ag yn y nifi. Eyn bara beunyddawy dyro inni heddiw. Amaddeu ynny eyn deledion: megis ag i maddeuwn in deledwyr ninau. Ag na thow ys ni i brofedigaeth: namyn guared ni rhag drwg. Amen.

Noster pater, qui es in ipsis coelis. Sanctificetur illud nomen tuum. Adveniat illud regnum tuum. Fiat tua voluntas super illam terram, sicut & in coelo. Nostrum panem quotidianum da nobis hodie. Et remitte nobis nostra debita: sicut etiam remit-timus debitoribus nostris. Et ne inducas nos in tentationem, sed libera nos a malo. Amen.

Aliqua hîc video originis Latinae: ut santeiddier, sanctificetur: deved, quasi deveniat; deledion, quasi delictum: at certè si sunt a Latino, valde degenerarunt; tau, tuum, & Latinum esse potest, & Celticum. Parum hîc video Graeci, nisi quis putet nefoed, nefi, pro coelo, esse a νεφέλη, nephele, nubes; & henw nomen, quasi ὄνομα, onoma. Belgicae originis manifestae video esse pleraque. Eyn , quasi oin, ab ons noster: taad, quasi taat, Belgicum & Latinum est tata, tate: rhwn, quasi vvhien: vvyt, quasi byt, ab antiquo by & usitato ben: yn, in Lat. & Belg. y, quasi dy vel dye: dau a Belg. du vel tu Latino: dy, quasi dyn Belg. bara, a Celtico veteri brae: beunydawy, quasi byhudendagesch Belg. heddew, quasi heden: ag, quasi auch Germ. oock Belg. etiam thowys, id est, ad-monstra, pro induc: gwared, quasi vvaret, id est, tuere.

In Islandiam dixi alquoties in meo libro se extendere idioma Celticum. Sed en nunc hoc specimine quodam de monstratum: Oratione quoque Dominicâ eâ linguâ, ex Gesnero, adscriptâ: veluti eandem quoque Bibliander ponit.

Isl.Baderuor,sunertaihimmum,helgiztbittnambti.

Belg.Vaderuns,wiensytinhemel,heilgetbienaemdyn.

Lat.Paternoster,quiesincoelis,sanctificeturnomentuum.

Isl.Komitittrike.verditinbille,suomsathimme

Belg.Komedynrike.werdedynwille,soasindehemel

Lat.Veniattuumregnum,fiattuavoluntas,sicutincoelo.

Isl.soaipodu.burduordaghgtgebtuossidag.

Belg.soindeaerde.brodunsdaglighsgeefduonsdendagh.

Lat.sic& interra.panemnostrumquotidianumdatunobishodie.

Isl.ogbergebossskulldenuorn,sosemuivergebun

Belg.envergeeftonsschuldenunse,soalswyvergeven

Lat.&remittenobisdebitanostra,sicutnosremittimus

Isl.skulldenuorn.ontleidossekibreistni,

Belg.schuldenonse.endleidonsnietinversoekinge,

Lat.debitanostra.&neducasnosintentationem,

Isl.helldurvrelsatuossberillu,tatzsie.

Belg.maerverlosduonsvanquaede.datssu.

Lat.sedliberatunosàmalo.hoc estsic.

Omnia fere hîc sunt Belgica Celticaque. Si quae hodiè non sunt Germanis in usu, quae perpauca sunt, illa antiquitùs fuêre: unde adhuc reliqua sunt in linguâ Anglicâ: qualia sunt, art, bitt, uor, seni, ilu. En igitur ut ultima Thule utatur quoque linguâ Celti-Belgica.

Quod autem multae lingua, quae ejusdem originis, videantur esse aliquando diversae, & diversa dialectus facit, & diversa orthographia vel scriptio. Cujus quidem rei specimen quoddam ex Gesnero apponam.In Mithrid. ex Fabia. Franc. Germani quidam efferunt & scribunt o pro a: c pro i: k pro y. Dicunt enim Franci suâ linguâ: Ko sog mer vvos ist dos: ubi alij dicunt: ja sag mir vvas ist das. Pro k sequente r Bavari ponunt tsth: ut, Tsthristel ist ein guts tsthreutlin: ubi alij, Kristophelist ein gut kreutlin. Slesiorum quidam u pro a ponunt; i pro u & o: ut cum dicunt, Iu Remische minche mygen: quod alij, Ia Romische munche mogen. Sunt qui ju pro u utantur: ut giuder briuder, pro guter bruder. Et eau pro au, vel eaw pro aw: ut treauen, beawen, teawben, pro trawen, bawen, tauben. Veterum quidam scripserunt, Denirbirn, vveisin, erin liben, pro erbarn, vveisen, ihren lieben. Misenus oy, pro ag, ponit, ut Slesius ay: ut, Die moyt soyt, vvoyn, noyl; Slesius, Die mayt sayt, vvayn, nayl: pro, Die magt sagt, vvagen, nagel. Multi duriores consonas (ab initio dictionum maxime) pro mollioribus ponunt, vel contra: nempe v, vel b, pro w: p, pro b: t, pro d, & contra d, pro t: ut, Venzel bil pitten tas Domas fom fater: pro, Wenzel vvil bitten das Thomas vom vatter. Qui circa Nigram sylvam habitant, m pro w ponunt, & l pro r, ut & Helvetij: ut kilchen, pro kirchen.

Haec eo fine recitavi, ut non ideo putemus eas linguas, quas dixi (Scyticam, Phrygiam, Dacicam, Trojanam, &c.) habere eandem originem cum Celticâ & Germanicâ, non esse easdem, quia videmus multa vocabula longè aliter scribi, & ab ijs prolata, quam sonant Germanice: nam nunc oculis tuis ostendi atque auribus ingessi, scriptionem & pronunciationem diversam in linguâ Germanicâ efficere, ut fere Germanica non videantur Germanica. Hoc mihi auctario illustratum esto caput vigesimumseptimum.

Ad Cap. XXVIII.

ADscribo hîc Orationem Dominicam ex Gesnero, linguâ Helveticá scriptam, anno DCCCLXX; quod ferè aevum fuit Imp. Caroli Magni. Vt ex eâ videri possit, tunc neutiquam ita diversam fuisse linguam Germanicam ab hodiernâ, ut Lipsius existimavit: non ita, inquam, quin facile adhuc ab hodierni temporis Germanis possit intelligi, proque linguâ suâ agnosci. Vnde etiam confirmatur mihi quod dico, oportere aliquid peregrini admixtum illi juramento Ludovici Pij, ex Nithardo proposito, quod id tam dissonet ab hodierno Belgico:

Fater unser, du in himele bist, Din namo werde geheiligot. Din ricke chome. Din willo geskehe in erdo alsoo in himele. Vnser tagolicha brot kib uns hinco. Vnde unsere sculde belaz uns, als auch wir belasend unseren sculdigen. Vnd in choringa nit leitest du unsich. Nun belose unsich fone ubele.

Ad Cap. XXIX.

VIdeo in eo mihi suffragari Gesnerum, quod putetIn Mithrid. nostrâ linguâ Germanicâ etiam carmen posse scribi, absque rythmo. Putat etiam ad modum metrorum Latinorum versus Germanicos posse scribi. Et specimen quoddam hexametri, absque rythmo, à se facti exhibet; quod hîc exscripsi:

Es macht alleinig der glaub die gleubige salig,

Und darzu fruchtbar zur lieb: und gutige hertzen

Alwaeg in menschen schaffter. kein musse by im ist,

Vnd kein nachlassen nienen. er wurcket inn allen

Rechtgschaffen gemuten alles guts un ubige fruntschafft.

Doch schribt er nut sim selber zu: sunder er eignet

Dem Herren Godt un siner gnad alle die eere,

Durck Jesum Christum Godt un mensch unseren Herren.

Dicit a Gallis quoque utrumque tentatum, & ad metra Latina, & absque rythmo carmen componere. Et specimen praebet cujusdam Phalencij, compositi à Nicolao Nisoto Cenomano, in commendationem historiae avium Gallice editae per Petrum Bellonium:

Au jourd hui je me vanteray de chanter

Vn vers digne de toy, de chanter un vers

Non encore receu. Ie veux raconter

De toy, Pierre Belon, cet heur, ce grand heur,

Qu'en ton docte labeur le docte François,

Qu'en le docte labeur le simple François

Recoit continuellement relisant

Ta seconde lecon, &c.

Quid ni igitur nobis Belgis non idem quoque liceat? Vterque verò, & Gesnerus & Nisotus, videntur velle sequi leges Latinas, in constitutione syllabarum longarum & brevium, per positionem, & reliquas illas prosodiae, de quantitate syllabarum, regulas. In quo quidem assentiri ipsis non queo: qui putem quantitem syllabarum nobis Gallisque esse metiendam ex solo accentu: ut illa syllaba sit longa, in quâ est accentus; brevis, in quâ non est. Ac si experimentum sumatur, ut eo loco metri Latini, ubi longa syllaba praecipitur, ponatur syllaba cum accentu, ubi brevis, sine accentu, vel saltem non nisi accentu affecta ubi longa praescribitur, etsi perinde sit, ubi brevis praecipitur, syllaba cum accentu sit, an sine eo; percipietur non modò suavior modulatio, faciliorque carminis cursus, sed etiam modulationi Latinae convenientior.

Atque hac quidem armaturâ, istoque ornatu induen-dum librum nostrum putavi priusquam in publicum prodiret: ne ijs eum fraudarem, quibus & tutior posset esse & gratior.

FINIS.

Index In Abrahami Vander-Milii Lingvam Belgicam.

A.

ABissena lingua eadem quae Aethiopica.pag. 202.

Abissenos esse aliquos.pag. 203.

Abrahamus patriarcha qua lingua sit vsus.84.

Adamas.145. 148.

Adorare summus cultus divinus.143.

Aegyptus Belgisque communes quaedam voces.103. 104. 244.

Agendum nihil quod non usum fructumque aliquem praebeat.4. 5.

Affectus in amicos vehemens.166. 167.

Affinitas diversarum linguarum speculum divinae Providentiae.7. 8.

Affinitas linguarum impellit ad officium amoremque praestandum aliis.9. 193.

Affinitas magna in diversitate linguarum.15. 212. 213.

Aloidum insania.81.

Amalasuinta Ostro-Gothorum regina linguas calluit quamplurimas.70.

Amazonum lingua eadem quae Belgi-Germanica, quod ad substantiam.19.

America ab Oriente primò adita fuit.113.

America à quo primùm habitata; & quomodo.114. 115.

Americae aliqua notitia tempore Plutarchi.106. 107. 111. 112.

Americae umbra quaedam Platoni visa,111. 112.

Americanorum origo, genusque.105. 106.

Amicitia non levis in calumniis de amico sparsis recipiendis.179.

Amicitiae fictae scelera, probra, vituperium.181. 182.

Amicitiae officium & fides.171. 172.

Amicitiae laus.165. 166.

Amor officiumque praestanda aliis, praesertim popularibus.9.

Amor subditorum in principem suum.1.

Andes mons Peruanae.114.

Anjan.115.

Anglica lingua originis ejusdem ac Belgi-Teutonica.18. 137.

Anglorum affectus erga Elisabetham reginam suam.1.

Annibal locutus Hebraicè.17.

Antiqua pretiosa.144. 145.

Antiqua jucunda.6.

Arcadum antiquitas.145.

Aristophanes.145.

Asia officina omnium populorum.113.

Ascania.123.

Athenienses autochthones.144.

Aurum Ophir, obrizum.114.

Aurum.145.

Author linguarum mens. 60. 225. praecipuus Deus. 60. quomodo homo. ibidem.

B.

BAes.156. 157.

Bacchus.100.

Bakbuik Rablaesii.205.

Bec vox Phrygica.124.

Becanus.86. 117.

Becceseleni.145.

Belga spongia linguarum.70.

Belgae etymon.94.

Belgica & Graeca communia vocabula.35. 42. 217. &c.

Belgicae linguae dimidum ferè magnam habet affinitatem cum Graeca.43. 142. 212.

Belgica lingua, praeter voces etiam alia habet communia cum Graeca.2. 45. 212.

Belgica lingua hodierna multo plura habet communia cum Graeca, quam hodierna Gallica.45. 212. 213. 223. 224.

Belgica lingua quatenus hic sumatur.45.

Belgae saepè loquuntur Graecè.44.

Belgae melius quam reliquae omnes nationes discunt peregrinas linguas.69. 136.

Belgae, ut Ennius, dici possunt varia corda habere.69.

Belgae peregrinatores.106. 126.

Belgicè saepe locuti sunt Homerus, Pindarus, Demosthenes.44.

Belgici rustici, opifices, mulieres, pueri saepé loquuntur Graecè.44.

Belgis & Persis communia vocabula.50.

Belgica lingua Latinâ & Graecâ antiquior.87. 88. 90 95. 96.

Belgica lingua soli Hebraeae secunda, reliquis omnibus antiquior.86. 88. &c.

Belgi-Germanica lingua, a Latina non corrupta.18.

Belgi[-]Germanicae linguae diffusio.18 96. 204.

Belgi-Germanicae linguae thematibus è mille octingenta fere vel cum Hebraea, vel cum Graeca, vel cum Latina commune quid habet & affine.200.

Belgicae linguae populi quo ordine fere in Galliam & Belgium venerint.127. 129. 134. &c.

Belgicae linguae laus.143. &c. 157. 185.

Belgicam linguam esse omnium primam, argumenta probabilia allata tria.135.

Belgicae linguae antiquitas.143.

Belgicae linguae felicitas & praestantia.2. 164. 185.

Belgicae linguae admirabilis duratio & perennitas.146. 148. 156. 257.

Belgicae Gallia ex tribus Galliis sola custos est veteris linguae Gallicae.147.

Belgici idiomatis antiqui specimen.150.

Belgius Celta in Graecia.76 79.

Beneficium etiam praestatur in rebus non omnino necessariis.1. 5.

Bergo regio Mexicanae.115.

Bithini populi.92.

Bona summa atque utilissima undiquaque nos circumstant.10.

Brennus Celta in Graecia.76. 79. 95.

Britannia. 131. 250. à quibus primò habitata. 131. quando primò adita.133.

Brutorum animalium sermo.60. 224.

C.

CAcodaemonis illusio.109.

Calumniae scelus.179.

Cambaula dux Celtarum.78.

Carmen Belgicum absque rythmo.170. 258.

Carmen absque rythmo Germani quidam & Galli facere tentarunt.258.

Carminis decor.169.

Casu quando non accidat similitudo

vocum in diversis linguis.57.

Casus quatenus causa similitudinis vocum in diversis linguis.56. 57.

Causae similitudinis vocum in diversis linguis tres.55. 57.

Causa similitudinis vocum in diversis linguis est originatio. 57. Conceptus similis in mente humana. 60. 66. praecipua, commercium, cohabitatio & frequentatio mutua.68. 70, 73.

Causa affinitatis linguae Graecae & Celticae magna commercia sunt.77.

Celtae in Chersoneso Taurica. 80. 102. Macedonas caedunt. 79. Victores Graecorum sunt.98.

Celtarum res praeclarè gestae. 143. multitudo.230

Celticae linguae plus participant linguae omnes quam ullius alius. 136.

Celticae lingua Graeca antiquior.81. 97. 238. 242.

Celticae Belgicaeque linguae per orbem diffusio.96. 118. 119 140.

Celticum genus quomodo potuerit venisse ab Oriente in Indias Occidentales.112. 116.

Celtici generis variae sedes. 127. in regionem Galliarum varius introitus.134.

Celti-Belgae officina gentium, & regina armorum.128. 129.

Celti-Teutonici populi magis egregiè agendo quàm scribendo & sua narrando operati antiquitus fuerunt.244.

Chaldaea lingua.85.

Coeli lingua, Angelorumque & post resurrectionem quae sit.235.

Christum quomodo Iudaei dicant miracula operatum.62.

Columbus quo indicio Indias Occidentales potuerit indagare.111.

Communia Celtis Graecisque vocabula magis referunt ingenium Celticum quàm Graecum.98.

Commune quod Gallis hodiernis in lingua est cum Graecis, potius primitus eos habere a Teutonibus quàm a Graecis.214. &c.

Commercia Getarum, Gothotum aliorum Teutonicae ac Belgicae linguae populorum cum Graecis fuere frequentia.74. 75. 142. 203. 230.

Commixtio linguae Latinae & Gothicae.74.

Commixtio linguae Graecae cum Teutonica non orta primum est sub Godefrido Bolioneo. 77. 80. etsi forte tum facta ex parte. 78. tum aliqua sub Theodosio II. & Valentiniano Impp.78.

Communitas magna est inter ipsas linguas quatuor originales.19.

Communitas linguarum juxta quas leges fiat.20. 21.

Communitatis linguae Belgicae cum Graeca commonstratio, non est detorta, aut per vim facta, sed genuina.2. 3. 23.

Communitatis linguarum commonstratio utilis & delectabilis.3. 5. 6. 9.

Consuetudo exercitatioque, ut ad res omnes addiscendas, sic ad linguas optimus liber & Grammatica.188. 191.

Consuetudo depravata disciplinae Grammaticalis ut corrigi queat.192.

Cotison Dacarum rex.121.

Cymbri etymon.118.

Cymbri in Gallias intrant.133.

Cymbricum genus antiquum in Americam transgressum.106. &c.

D.

DAae.120.

Dacarum lingua eadem quae Belgi Germanica, quod ad substantiam.19.

Dacae Transsylvani.120.

Danica lingua substantiam eadem quae Belgi-Teutonica.8. 137.

Derivatio deductioque linguae unius ex alia quomodo facienda.210. 215.

Deus antiquus dierum.145.

Dialectus Belgica & Alemanica in usu.5. & 21.

Dialecti Belgicae & Anglicae differentia.21.

Dialectus Hispanica.22.

Dialectus Parisiensis.21.

Dicitiones indicia rerum.60.

Dictionum finis quis.65.

Dido locuta Hebraicé.16.

Diplomata privilegiorum Brabantiae.150.

Dissensio & dissertatio cum aliis qualis esse debeat.214.

Diversitas linguarum est magna. 11. 195. 233. & mira. 11. potentiam divinam adstruit, utilisque est homini.14.

Diversitatis linguarum incommoda. 12. ea Roma resarcire voluit. ibid. caussa hominum superbias; cujus & paena est. 13. bonum. 14. 196.

Diversitatem linguarum quae faciant.256.

Druides.236.

E.

ERrorem fateri, initium sapientiae.228.

Ethica optima visus aspectusque est.188.

Europaei magis quàm alii populi tenentur esse concordes tam in religione quam in rebus aliis.197.

F

FAmilia quaedam Athenis glorians de antiquitate suâ.144.

Favor verus non in linguâ sed in affectu. 3. etsi verbis votisque quoque ostendendus.4.

Febres qui Cato excantari putavit.65.

Ficus.100.

Fides, quam quisque debet in monendo de rebus utilibus.194.

Fortuna adversa patienter ferenda.162.

Frislandia.110.

Fris-landica lingua substantiam eadem quae Belgi-Germanica.8.

G.

GAlatae. 77. 80. 81. adversus Athenienses. 80. etymon.94.

Galatica lingua, Gallica. 91. & 125. quin & Belgica.91.

Galliarum invasio.133.

Galli etymon.126.

Gallica quaedam & Belgica communia vocabula.53. 54. 217. 218.

Gallici Celticique nominis virtus &c majestas per orientem.76. 77. 79. 90.

Gallo-Graecia.77.

Germanicae linguae themata mille circiter sunt.200.

Godefridi Bilionei regnum, mors.77.

Gospel etymologia.58. 59.

Gothi.89. 119.

Grammaticalium praeceptorum prolixitatis magna noxa.189.

Graeca & Latina communia vocabula.28. 29 &c.

Graecae linguae diffusio.18. 96. 203.

Graecae linguae venustatis pars non exigua fuit Belgicum quid.44.

Graeca & Francica vocabula com-

munia.46. 216. 217.

Graecae linguae magna mutatio & corruptela.146. 147. 157.

Graeci ad Celticae linguae populos commearunt.74.

Graecia Celtis habent sua illa cum illis communia vocabula.81. 98. 231. 238. 241. 242.

H.

HEbraea lingua matrix Chaldaeae, Phaenicae, Punicae, Arabicae. 16. 17. 202. & aliquatenus linguarum omnium.204.

Hebraeae linguae diffusio.17. 96. 202.

Hebraea vocabula communia cum Graecis, Latinis & Belgis. 23. usque ad. 28. cum Armenis. 202. & Aethiopibus, Abissenisque.203.

Hebraea lingua prima & antiquissima omnium linguarum.81. &c. 232. &c.

Hispanica lingua mera rudera Latinae.18.

Hispanica quaedam & Belgica communia vocabula.53. 54.

I.

Illirica lingua.119.

Ingenia puerorum sublimia a perseverantia in studiis pellunt prolixa praecepta Grammaticarum.190.

Ingenui viri indoles.160.

Indis Occidentalibus Belgisque communes voces. 104. 245. a quâ causa. ibidem & 116 104.

Indi Orientales Belgicam linguam discunt.71.

Indiae occiduae conjecturam potuisse fieri ex sagacitate Geometriae.245.

Indiae occiduae quod non prius sint inventae, mirum.246.

Islandia.110.

Islandica lingua, quod ab substantiam eadem quae Belgica aut Teutonica.18. 255.

Italia, major Graecia.97.

Italica lingua mera rudera Latinae.18.

Italica quaedam & Belgica communia vocabula.53. 54.

Ioktan filius Heberi.114.

Iuktam urbs Americae.114.

L.

LAban quâ linguâ usus sit.85.

Latini vocabula ipsis communia cum Belgis habent ab iis; non contra.99. 100. 241.

Latinae linguae diffusio.18.

Latina & Germanico-Belgica communia vocabula.30. &c. & seq. 229.

Latina lingua sola non est digna ut ea fiat cultus divinus.197.

Latinis cum Teutonibus & Belgis magna commercia.74.

Laus forte tam linguae Graecae sit quam Belgicae, quòd inter utramque ea affinitas.45.

Laudis vera justa caussa.238. 239.

Liber pater.100.

Libri breviores gratiores.3.

Libertas Celtici Cymbricique generis.131.

Lingua unica quam diu in orbe fuerit.13.

Linguam unam in orbe terrarum Romani conati sunt efficere.12. 13. 198.

Linguae Hebraea, Graeca, Latina, Germanica omnium fere linguatum per Europam, Asiam, Africam sunt quasi matrices.15. 199.

Linguarum similitudo quomodo fiat.20

Linguae opus intellectus.60.

Lingua eadem eodem saeculo multa vocabula & antiquat & recipit.72.

Linguarum multatio qualis in divisione Babylonica fuerit.85.

Linguarum communis mutatio.151.

Lingua quaedam Platoni mystica; eaque Becano Belgiceltica.148.

Linguarum addiscendarum potissima ratio.186. &c.

Linguae quot numero.195.

Linguae trecentae usurpatae olim in urbe Colchorum Dioscuriade.195.

Linguae sacrae, Hebraea, Graeca, Latina. 196. iis praecipuè propagatum Euangelium per universum mundum, eique usui quasi consecratae sunt in titulo crucis Dominicae, ibidem

Linguarum themata seu radices esse perpaucas.199. 200.

Linguarum quoddam miraculum animadversione dignissimum.199.

Linguae Latinae themata non plura quam mille; paucioraque quàm Hebraeae.200.

Linguarum immutatio.239.

Lingua prima.82. 225. 234.

Literarum characteres Graeci a Galatis accepère.243.

Luna alter quidam mundus.104. 105.

Luna non creata pro dimidio sed pro toto mundo.246.

Luxata membra quî Cato curari vult.65.

M.

MAcedonum per Celtas clades.79.

Marpais.125.

Magnanimi viri indoles.160.

Massagetae etymon.119.

Massagetarum lingua substantia eadem, quae Belgi-Germanica.19.

Massilia.231.

Mens eadem humana cur diversa vocabula eidem rei statuat.66. 67.

Mexicana.114.

Mithridates calluit xxv. linguas.70.

Moderatio quae deceat circa ea, quae non omnino ad nostrum sensum.186. 187.

Multitudo Celtarum Gallorumque in Oriente.76. 77. 79.

N.

NAturâ linguam ullam loquetur nemo.82.

Nutibus an primo homines usi sine pro sermone.225.

O.

OBjectio contra affinitatem linguae Belgicae cum Graeca & Latina remota.43.

Oblectamenta vera quae. 6. noxia. 6. 7.

Oblectamenta honesta impediunt inhonesta.7.

Oleum.100.

Ogygia insula.107. 110.

Operatio miraculosa ut insit verbi[s] vocibusque, non permittit putare Christiana pietas. 64. & ridicula est.65.

Optimatum ambitio.121.

Originatio una est causa similitudinis vocum in diversis linguis.75.

Osculatio honoraria.143.

Othyni populi.92.

P.

PApa Europeis & Mexicanis Antistes sacrorum.56. 104. 105.

Papaeus Deus Scytarum.105.

Pagodi.104.

Persae vocabula habent cum Belgis communia. 51. 52. eaque ab his eos habere verisimile est.101.

Persarum cum Celtis commercia .80. 101.

Persica quaedam ostensa Belgico potius affinia, quae Lipsius putat Latina.5[3].

Peru.114.

Pharaemanes res Massagetarum.119.

Philosophus quidam occidui orbis.108.

Phocenses in Gallia habitarunt, Mas-

siliam condiderunt. 74. trilingues. 96.

Phrygica lingua substantiâ eadem quae Belgica.19. 247.

Phryges an primi hominum: an lingua eorum lingua prima.82.

Phryges Celtici generis.123.

Plutarchi encomium.112.

Populi familia Dei.89.

Populorum transmigrationes.89.

Poesis Belgicae cum Graecâ & Latinâ comparàtio.169. 170.

Populi cognati Belgis.88. 118. 123.

Populorum in suis sedibus initia per obscura.128.

Populorum in suas sedes progressus.131.

Primogenia lingua aliquando quaedam sua vocabula amisit, quae adhuc supersunt in linguis derivatis.58 72. 215.

Procopenses seu Vlani duo produnt Busbequio affinitatem inter linguam suam & Teutonicam.47.

Procopensium & Tauricorum cum Celtis affinitas, conjunctioque.80. 102. 103.

Procopensibus seu Vlanis cum Belgis seu Teutonibus communia vocabula.47. 48.

Procopensica quaedam ostensa Belgico affinia, quae non putavit Busbequius.49.

Providentia divina in populis traducendis in suas sedes.89. 114. 128. 140.

Providentiae divinae varia benificia.162.

Providentiae divinae argumentum antiquitas linguarum.193.

Psalterium Germano Belgicum.78. 151.

Psammaticus rex Aegypti.82.

Ptolemaeum Macedon Regem Celtae superant.79.

Q.

QVantitas syllabarum quae sit Germanis, Belgis & Gallis.259.

R.

RAblaesii nugacitas. vanitasque.8.

Rebus parvulis operose incumbere inscitum & inutile est.189.

Regiones praedia Dei.89. 114.

Regionum prima habitatio.253.

Rhoda Rhodiorum in Gallia colonia.74.

Romae Babylonisque comparatio quaedam admirabilis & notatu non indigna.197. 198.

S.

SAcae.120.

Sacae festum Persarum.101.

Sacarum lingua eadem quae Belgi-Germanica.19.

Sagaris gladius Persarum.101. 102.

Sanitatis laus.163.

Sarmatae, Sauromatae.121.

Saturni insula, antrum, cultus.107.

Saxones.89. 101. 120. 129.

Saxoniae insignia.101.

Saxoniae Elector Magister equitem Imperii.102.

Scaturigo populorum Europaeorum quae praecipua.128.

Scoti.131.

Scotica lingua substantiâ eadem quae Belgica.18. 137.

Scripta breviora gratiora.3.

Scytarum linguae substantia eadem quae Belgicae.19.

Scholae Belgicae in Iavanicis & Molucoicis insulis.70.

Semi posteritatis laus.83.

Speculatio de linguarum convenientia jucunda.55.

Studia inutilia vitanda.4. 5.

Subdoli viri indoles.160.

Suedicae linguae substantia eadem

quae Belgicae.137.

T.

TAlistoboges populi.94.

Taurica lingua substantiâ eadem quae Belgica.19. 224.

Testosages populi.94.

Temporis pretium.4.

Tempus utiliter collocandum.4.

Tendue promontorium est Scytiae.115.

Teutones Belgaeque in Macedonia, Graecia, ipsis Delphis versati.75. 80.

Teutonica hodierna & Galliea Celticaque lingua antiqua ex antiquis variis vocibus ostenditur esse eadem.91. 125. 236. 237.

Teutonici veteris paradigma seu specimen.148. 152.

Thracum linguae substantia eadem quae Teutonicae.19.

Transsylvani Daeae.120

Trimarkisia.126.

Troiani Celtici generis.124.

Trojanos cineres jactare, vanum.132. 133.

Trojanorum linguae substantia eadem quae Belgi-Celticae.19. 249.

V.

VAecordia hominum in observandis rebus verê utilibus.10.

Varietas dialectorum.151.

Verba subsistentia, congelata, degelata.8.

Verborum instabilitas.8.

Verbis qui morbos curare tentant, vani agyrtae sunt.65.

Via in Americam ab Oriente.113.

Victores ubi arma, ibi linguam reponunt.99.

Vinum.100. 101.

Viri magni aliquando ineptiunt.224.

Vocabula aliis populis cum Belgis communia ipsi potius ab his plerumque habent, quam hi ab illis.99. 101. 102.

Vocabula an naturalia.61. 64. 66. 67. 226. 227.

Vocabula arbitraria sunt.67.

Vocabula similia ex conceptu mentis rara.68.

Vocabulorum vocumque operatio.62. 65.

Vocabula qui vim rerum suarum habere existimentur.62. 226. 227.

Vocalium inter se & cum diphtongis commutatio mollior, quam consonarum.22.

W.

VVAllo-Britannica lingua affinitatem habet cum Graecâ.204. 255.

FINIS.