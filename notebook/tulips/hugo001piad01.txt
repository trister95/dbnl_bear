Sanctissimo

D. nostro

Vrbano

octavo

pontifici

maximo.

CVI secūdùm Deum,

PIA DESIDERIA,

nisi desiderio orbis

Christiani, Tibi, in-

quam, BEATISSI-

ME PATER, dedicarem? Certè

videntur Diuinâ huc quâdam de-

signatione destinata, quae iam

dudum Tibi olim Cardinali, ma-

ximo literatorum Patrono, à me

fuerant tacitâ cogitatione conse-

crata.

Iam quidem Sacra Tua Ponti-

ficis Majestas tantùm deterrebat,

quantum nuper MAPHAEI

CARDINALIS BARBERINI

notissima humanitas inuitabat:

ambitiosus tamen hic libellus

meus, omnibus DESIDERIIS

suis, ampliùs etiam Pontificis

quàm Cardinalis patrocinio vin-

dicari expetebat.

Venit ergo suo sibi argumen-

to, cultuq́ue diffidens, Tuarum

verò Virtutum inuitatu audax, ne

dicam inuerecundus. Vt optaret,

Tuus in literas meliores amor

impulit; vt auderet, VRBANI

nomen suasit; vt timeret, sua in-

fantia, Tuaq́ue summa eruditio

fecit, Vrbanitatem, cùm BAR-

BERINVS esses, expertum se

prolixissimè indicabat Carolus

Scribani noster, oblato nuper

Prodigo suo. Amorem in lite-

ratos omnes & publica fama lo-

quebatur, & confirmabat testi-

monium Tarquinij Gallutij, qui

inscriptâ Tibi suarum Oratio-

num praefatione narrat: Ita Te so-

litum eos excipere, qui Musis hisce

mansuetioribus delectantur, vt exte-

rorum prope nemo Romam ingredia-

tur, qui Te non conueniat, conuen-

tumq́ue sic admiretur, vt palàm pro-

nunciare non dubitet, vnum Te esse,

cui, si facultas daretur, voluntas et-

iam esset, fugientes literas à situ

atque ab interitu vindicandi.

Eruditionem denique etiam-num testantur politissimorum

poëmatum Tuorum immortalia

monimenta.

Etenim VRBANE PON-

TIFEX MAXIME, (quod sine

adulationis notâ depraedicant o-

mnes)

Seu per audaces noua dithyrambos

Verba devoluis, numerisq́ue ferris

Lege solutis;

Seu Deum, Regesq́ue -

Concinis majore .... plectro;

Multa te Coelo leuat aura Cycnum.

Et quid ego, ad aras Tuas, semi-

paganus afferam, quae

- Apis Matinae

More modoq́ue

- operosa paruus

Carmina finxi?

Hic metus, ne Marsyae calami-tate multarer, ad rudiores aures

trepidantem relegabat, cùm de-

nuò blandissimi nominis Tui ve-

nit in mentem, plusq́ue ab VR-

BANO sperare iussit, quàm Mar-

syae licuit ab inurbano Apol-

line.

Cogitabam praeterea excusa-

ri me quoque temeritatis posse;

si venissem, non quasi interpel-

laturus sacratissimas Tuae Beatitu-

dinis curas, reuocatione studio-

rum iam pridem depositorum,

sed valedicturus tantùm. Sic e-

nim intelligebam, ad sacrum

Conclaue (cùm in eo degeres

Pontifex designandus) aduolasse

apes (Musis olim sacras) cellasq́ue

suas, haud procul fenestrâ Mu-

saei Tui construxisse; non alio, vt

ego quidem auguror portento,

quàm quasi valedicerent Phoebo

suo; praedicerentq́ue Maiorum

tuorum ceras, insigniaq́ue abs

se expressa, deinceps Pontificiae

Tiarae velut sacro alueari suppo-

nenda.

O vaticinium coelesti omine

designatum, euentu certissimo

approbatum! Quamquam non

apibus modò naturâ suâ diui-

nantibus, verùm etiam cuiuis vel

crassissimo auguri, longè facilli-

mum fuerit praesentire, Pontifi-

cem Te Maximum futurum, priùs

quàm factus esse renunciareris.

Certè enim maxima virtutum

Tuarum decora, eruditionis, re-

rumq́ue abs Te gestarum fama,

ita orbem peruaserat vniuersum,

vt priùs Pontifex Maximus, o-

mnium esses acclamatione fa-

ctus, quàm Purpuratorum Pa-

trum sententiis dictus. Nimirum,

iam Pontifex eras, sed Oraculo

tantùm sanctissimi illius Sena-

tus designandus. Et ne meritis

testimonium deesset, calculis

quinquagenis; quaternis praeter-

ea reliquis (qui soli desidera-

bantur) eligendus, nisi huma-

nâ potius quàm Diuinâ conspi-

ratione id factum credi potuis-

set.

Permitte igitur, BEATISSI-

ME PATER, vt qualem Te

per omnem retro vitam praesti-

tisti, qualemq́ue admirati sunt

plurimi, Omnes aliquando or-

be toto noscant, venerenturq́ue.

Non equidem par Maiestati Tuae

pictor sum, sed (quod Modestiae

Tuae scio gratius fore) angustâ ta-

bellâ Magnitudinem Tuam (vt

ille olim solo pollice Cyclo-

pem) aliquatenus adumbra-

bo.

Ignosce nostri laesus obsequio styli,

Amoris hoc crimen tui est.

Sacra Hebraïcae linguae adyta

studiosus indagator penetrasti. At-

tici sermonis peritissimus, mella

loqueris

- Dulcius illo

Melle, quod in ceris Attica

ponit apis.

Inter Latinos, ita chorum du-

cis, vt sanctissimos Pontifices,

Damasum, Nazianzenum, O-

rientium, Ennodium, Am-brosium, Paulinum, Prospe-

rum, Sidonium imitatus, ser-

monem elegantissimis, ne di-

cam prope diuinis, numeris alli-

garis.

Venio ad honorum gradus, per

quos Tua Te Virtus duxit. An-

no aetatis decimo nono Te Six-

tus Quintus ad praelaturam e-

uexit; nempe iam tum orbis

principatui maturum, si id aeta-

tis Tibi Pontificatum adolescen-

tia, vt Augusto Imperium, per-

misisset.

Iam tunc canities animi, iam dulce loquendi

Pondus & ingenium venerat ante diem,

Ingenium coeleste suis velocius annis.

Protonotarius deinde Apo-

stolicus, Abbreuiator Parci maio-

ris, Referendarius vtriusque si-

gnaturae, Clericus camerae factus

es.

Anno vigesimo primo, Cle-

mens VIII. maritimum Tibi

Vmbriae oppidum, Fanum For-

tunae, pro se gubernandum de-

dit; auguratus nimirum quòd for-

tunam ipsam deinceps arbitratu

tuo recturus esses.

Et quae, quantaq́ue deindeà Te

munera, domi, forisq́ue (fortunâ

semper veluti morigerante) admi-

nistrata sunt?

Redeunte in Pontificios cen-

sus, Ferrariensi dominatu, instru-

mento extincti feudi scribundo

praefuisti.

Beneuentanis finibus regun-

dis, vnà cum Alexandro Ludoisio

Cardinal i, (qui Pontifex postea

Gregorij XV. nomen accepit) ar-

biter datus es.

Iudex aestimandae litis de Pe-

rusino lacu, fundisq́ue Vmbriae

constitutus, Perusiam triginta sex

scutorum millibus aeris alieni libe-

rasti.

A Clemente VIII. Ferrariam

ductus, celebrati abs se matrimo-

nij inter Serenissimum Archidu-

cem Albertum, duodecim Au-

striacorum Imperatorum sangui-

nem, & Elisabetham, Claram,

Eugeniam Philippi II. Maxi-

mi illius Hispaniarum Regis fi-

liam, nuptiales tabulas conscri-

psisti.

Fortunatissimorum Sponsa-

lium conditiones, inter Catho-

licum Hispaniarum Regem Phi-

lippum III. & Margaretam Au-

striacam eiusdem Pontificis au-

thoritate abs te scriptae, lataeq́ue,

tam auspicatas fecêre nuptias, vt

meritò Tibi Hispania debeat po-

tentissimum suum Regem Phi-

lippum IV. Gallia Reginam An-

nam Austriacam; Roma Cardi-

nalem Ferdinandum; caetera Re-

gna spes maximas suorum con-

iugiorum.

Denique ab eodem Clemen-

te VIII. in Galliam legatus, e-

ius verbis Henrico Magno gra-

tulatum iuisti, natâ sibi prole Lu-

douico XIII. Rege justissimo,

quem brachiis sublatum, Pon-tificis Maximi nomine, à sacro Ba-

ptismatis fonte suscepisti. O prae-

claram Pontificatus Tui arrham!

Ecquis enim non intelligeret

Te Coelo aliquando ferendo suc-

cessurum, qui Regium illud Chri-

stianissimi Regni sidus Athlan-

tis instar manibus sustineres? I-

ta nempe naturâ comparatus e-

ras, vt ad maxima quaeque ge-

renda, perficiendaq́ue natus vide-

reris.

Igitur in Vmbriâ Commissa-

rium Apostolicum; in Galliâ

Nuncium, Bononiae Legatum

Pontificium gessisti. Quid am-

pliùs?

Ductus per omnes dignitatum formulas,

Meritusq́ue plura quàm gerens.

Primùm Archiepiscopus Na-

zarenus, Cardinalis deinde, tum

Episcopus Spoletinus, Praefectus

signaturae Iusticiae, Scotorum

Protector, Congregationis de

propagandâ fide à Gregorio XV.

(vt olim à Clemente VIII. Con-

gregationis de Principum debitis

exigendis) Denique PONTI-

FEX MAXIMVS factus

es.

Liceat igitur nunc, BEA-

TISSIME PATER, illud

quoque aliquousque in Te con-

ferre, quod in CHRISTVM

Pontificem immortalem Apo-

stolus dixit:

Talis enim decebat vt nobis esset

Pontifex.

Heb. 7.

Etenim haec aetas nostra Tali

Pontifice indigebat; & Tu Talis,

aetate nostrâ, solus Pontifex esse

merebaris.

Adeòq́ue; ne vlli fas esset dubita-

re (quod olim Sanctiss. Pontifici

Fabiano euenisse, accepimus) cùm

in Conclaui esses, candidissimae

columbae ad fenestram tuam ad-

uolantis indicio (Diuinitùs haud

dubiè) es designatus. Id quod e-

go, nemini ambiguum esse pos-

se, tum certò mihi persuasi, cùm

intellexi, Te iam recens Pontifi-

cem omnium admurmuratio-

ne dictum, nondum solenni

ritu è throno salutatum, ge-

nibus humi nixis, manibus, o-

culisq́ue sublatis, Deum his

verbis publicè compellasse:

Domini, si haec electio, non est aut

è gloriâ tuâ, aut è bono Ecclesiae,

aut salute meâ, priùs hinc efferar

è Conclaui mortuus, quàm vi-

uus.

O vocem Vrbano Pontifice

dignam! vocem aris, templisq́ue

omnibus consecrandam! vo-

cem, quae quàm dignus Pon-

tificatu esses, quo instinctu ad

eum prouectus, facilè indica-

ret.

Sic viue diu Ecclesiae Tuae VR-

BANE OPTIME MAXI-

ME, cui Princeps iubente coe-

lo praefectus es; & cùm hoc

meum qualecumque munuscu-

lum aspicies, neque Pontifi-

cem Te esse, neque eum cuius

tanta sit Maiestas, sed VRBA-NVM recordare: Caetera Tua,

vtpote maxima omnia, plus ni-

mio me deterrent; VRBANI

solius pedes audeo submississimo

osculo venerari.

Sanctitatis Tuae Seruus minimus HERMANNVS HVGO Soc. IESV.

Lvsvs

in

gentilitias

svae sanctitatis

apes.

VRbane terris optime maxime

Bene ominato nomine Pontifex,

Frustrà repugnas; quando Coeli

Auspiciis agitatur vrna.

Honor fugacem per sequitur virum;

Fugit sequacem: si fugis, occupat

Vt vmbra, venantesq́ ludit

Niliacâ Croco dilus algâ.

Quisquis pudendae miles adoreae

Tinctam rubenti murice purpuram

Cretatus ambit, pestilente

Virus atrox bibit ille gemmâ.

Frustrà repugnas; difficilem sequi

Te Te prehensat gloria, Te rapit:

Apesq́ de Coelo propinant

Lethifero sine felle mella.

Frustrà repugnas; scilicet obuiâ

Ceruice mortem Prodigus inuocans,

Sta pertinax non ferre plexam

Mellifluis apibvs tiaram.

Frustrà repugnas; nunc apibvs bonis

Iubente Coelo subjice verticem,

Sacriq́ signent Barberinvm

Astragalo meliore fasti.

Fasti auspicatas indigitent apes,

Fauosq́ faustos, dicite barbita;

Nutrice lactatus Camoenâ

Pindarico bibit ore nectar.

Apvm rigataemunere fasciae,

Fauisq́ cunae dulcibus augures,

Nomenq́ & omen melle plenum

Nectaris ambrosio dederunt.

AEtas metalli diuitis aurea,

Regnata quondam falcigero seni,

Sudare, Portentum! cauatis

Ilicibus sua mella vidit.

Non vidit auri fulgure splendidas

Apes Hymetti lambere verticem;

Damnosa quid Midae vetustas

Vota canit pereuntis auro?

O Roma gemmis Ambrosiam bibe

Secura; dulci miscutt vtile

Aurumq́ melli Barberinvs,

Delicias opibus maritans.

Aurata nunc sunt saecula! mellea

Nunc viuit aetas! aurea, mellea,

Exundat vbertas, beato

Roma fauos sociat metallo.

Maximiliani Habbeq vii S.I.

Vrbani VIII.

Apes

in sidera relatae

caelestem craterem

implent nectare.

CVr modò caeruleis APIS emicat aurea campis,

Sueta priùs viridi carpere mella thymo?

Aluear vt subijt, quod terna Tiara coronat,

Mutat ouans Coelo Dia Melissa solum.

Scis quid agat Superis felicior aduena Regnis?

Id quod humi fecit, iam facit illa Polo.

Mel APIS alma fauis instillat & impluit Astris,

Quale dat Enna suis, quale dat Etna rosis,

Quale dat Hybla sacras inuitans ruris alumnas,

Quale dat Actaeis hospes Hymettis agris.

Sic olim sitiens liquido sine nectare sidus.

Sidereus Crater, iam noua mella bibet.

Baldvini Cabiliavi S.I.

Desiderio

collivm aeternorvm

Christo Iesv

in qvem

Desiderant Angeli prospicere

amori et desiderio svo

Vir Desideriorum.

Domine ante te omne desiderium

meum, & gemitus meus à te non.o.

est absconditus.

Psal. 37.

QVot mihi clàm tacitis mens aestuet anxia votis,

Indicio potuit discere nemo meo.

Nemo, nisi arcani qui pectoris intima lustrat,

Quem fugit humani nulla latebra sinus.

Ille, meos gemitus, mea scit suspiria solus;

Ille, oculis etiam persecatima suis.

Ecquis in alterius sua sensa prosuderit aurem,

Sit nisi secreti proditor ipse sui?

Sitamen vlla foret speranda hâc arte medela,

Ars desideriis haec foret vna meis.

Sed neque compressas leuat auris amica querelas,

Nec desideriis hâc fit ab arte modus.

Coeperat, heu! natos Rachel vlulare peremptos;

Mox, vbi nil flendo profuit, abstinuit.

Scilicet ipse suas facit ignis, editq́ fauillas,

Quasq́ pluit, nubes, ipsa resorbet aquas:

Sic melius, proprios quos fudi, combibo fletus,

Inq́ suum recidit tutiùs vnda sinum.

Quae mea sint igitur, dum tristè gemo, lamenta,

Non nisi nos soli nouimus, ille, & ego.

Quid voueam, tacitis dum compleo littora votis,

Non nisi nos soli nouimus, ille, & ego.

Quid clamem, mea dum sese suspiria rumpunt,

Non nisi, non nisi nos nouimus, ille, & ego.

O quoties fictas animus gerit histrio partes,

Et pugnant animo frons, oculiq́ suo!

Dum gemit & patitur tragicos mens caeca cothurnos,

Saepiùs in mimo Roscius ore salit.

Nulla fides lacrymis, lacrymae simulare docentur,

Fictaq́ tristitiam risibus, ora tegunt.

Soluor vt in fletus, putat omina tristia vulgus;

Soluor vt in risus, omina laeta putat:

Fallitur ah! nostri neque scit mendacia vultus,

Cùm laetor, lacrymor; rideo, cùm doleo.

Vix tibi tot, Protheu, quot sunt simulantibus ora,

Vota quibus laruam dant, rapiuntq́ suam.

Nemo meos gemitus, suspiria, votaq́ nouit;

Nemo, duo nisi nos, & duo sufficimus.

Liber primvs.

Gemitvs

animae

poenitentis.

I. [Anima mea desiderauit te in nocte]

Anima mea desiderauit te in nocte.

Isaiae 26.

HEi mihi quā densis nox incubat atra tenebris!

Talis erat, Pharios quae tremefecit agros.

Nubila, lurida, squallida, tetrica, terribilis nox;

Nocturno in censu perdere digna locum.

Non ego tam tristes Scythico, puto, cardine lunas,

Tardat vbi lentas Parrhasis Vrsa rotas:

Nec tot Cimmerio glomerantur in aethere nubes,

Vnde suos Phoebus vertere iussus equos:

Nec reor inuisi magis atra cubilia Ditis,

Fertur vbi furuâ nox habitare casâ.

Nam licet hîc oculis nullam dent sidera lucem,

Non tamen est omni mens viduata die:

Nocte, suam noctem populus videt ille silentûm;

Et se, Cimmerij, Sole carere vident:

Arctica cùm senos regnauit Cynthia menses,

Dat fratri reduci septima luna vices.

Ast me perpetuis damnaet sors dira tenebris,

Nulláque vel minimo sidere flamma micat.

Et neque (quod caecis vnum solet esse leuamen)

Ipsa suam noctem mens miseranda videt.

Quin tenebras amat ipsa suas; lucémque perosa,

Vertit in obscoenae noctis opaca diem.

Nempe suas animo surata Superbia flammas,

Nubilat obscuro lumina caeca peplo.

Nec sinit Ambitio nitidum clarescere solem,

Fuscat & ingenuas Idalis igne faces.

Heu, quoties subit illius mihi noctis imago,

Nox animo toties ingruit atra meo!

Sors oculis nostris melior, quibus ordine certo,

Alternas reparant lunáque sólque vices!

Nam quid agat ratio, quid agat studiosa voluntas,

Quas habet, vt geminos mens peregrina duces?

Maior, habere oculos, dolor est, vbi non datur vti,

Quàm, quibus vtaris, non habuisse oculos.

Qui dolet oppressus lapsis velocius vmbris

Laetior aggreditur manè viator iter.

Sed nimis haec longas tenebris nox prorogat horas,

Quae tibi manè negat cedere, Phoebe, diem.

Cùm redit Arctoo Titan vicinior axi,

Exultat reducis quisque videre iubar.

Scilicet Aurorae gens vertitur omnis in ortus,

Quisque parat primus dicere, Phoebus adest!

Sic ego, saepè oculos tenui sublimis Olympo,

Aspiciens, gemino qui iacet orbe, Polum.

Et dixi tam saepè; Nitesce, nitesce meus Sol!

Sol mihi tam multos non venerate dies!

Exorere, exorere, & medios saltem exere vultus,

Vel scintilla tui sola sat esse potest.

Si quoque vel tanti renuis mihi luminis vsum,

Sufficiet vultus expetüsse tuos.

Anima mea desiderauit te in nocte.

Isaiae 26.

Aug. Soliloq cap. 31.

ERat enim tempus quando non cog-

noscebam te. Vae tempori illi quando

non cognoscebam te! Vae caecitati illi quan-

do non videbam te! Illuminasti me lux

mundi, & vidi te.

Serò te cognoui lumen verum, serò te

cognoui. Erat autem nubes magna & tene-

brosa ante oculos vanitatis meae: ita vt vi-

dere non possem solem iustitiae, & lumen ve-

ritatis. Inuoluebar in tenebris filius tene-

brarum. Tenebras meas amabam, quia

lumen non cognoscebam. Caecus eram, &

caecitatem amabam, & ad tenebras per te-

nebras ambulabam. Quis me eduxit? vbi

eram homo caecus sedens in tenebris & vm-

bra mortis? Quis accepit manum meam

vt inde me educeret? Quis est ille illumi-

nator meus? Non eum quaerebam, & ipse

quaesiuit me. Non vocabam eum, & ipse vo-

cauit me. Vocasti enim me nomine tuo,

intonasti desuper voce grandi in interiorem

aurem cordis mei; Fiat lux, & facta est lux; &

discessit nubes magna, & liquefacta est nu-

bes tenebrosa quae operuerat oculos meos;

& vidi lucem tuam, & cognoui vocem tuam,

& dixi: Verè Domine tu es Deus meus

qui eduxisti me de tenebris, & vmbra mortis,

& vocasti me in admirabile lumen tuum, &

ecce video. Gratias tibi illuminator meus,

& conuersus sum, & vidi tenebras in quibus

fueram, & abyssum tenebrosam in quâ ia-

cueram, & contremui, & expaui, & dixi: Vae,

vae tenebris meis in quibus iacui! Vae, vae

caecitati illi quâ videre non poteram lu-

men coeli! Vae, vae praeteritae ignorantiae

meae, quando non cognoscebam te Domi-

ne! Gratias tibi ago, illuminator & libera-

tor meus, quoniam illuminasti me, & cog-

noui te. Serò cognoui te veritas antiqua.

Serò te cognoui veritas aeterna. Tu eras in

lumine, & ego in tenebris, & non cognosce-

bam te, quia illuminari non poteram sine

te, & non est lux extra te.

Ibid. cap. 33.

Aug. Soliloq cap. 17.

Tu lux Domine; tu lux filiorum lucis,

tu dies qui nescis occasum, in quâ ambulant

filij tui sine offensione, & sine quâ omnes

qui ambulant, in tenebris sunt, quia te lucem

mundi non habent.

D. Gregor, in Iob cap. 21.

Nox quippe est vita pręsens, in quâ quam-

diu, per hoc, quod interna conspicimus

sub incertâ imaginatione, caligamus. Pro-

pheta namque ad videndum Dominum,

premi se quadam caligine sentiebat, discens:

Anima mea desiderauit te in nocte. Ac si apertè

diceret: In hâc obscuritate vitae praesentis,

videre te appeto, sed adhuc infirmitatis nu-

bilo circumscribor.

Aug. in Psal. 76.

Facile enim homini est, quidlibet desi-

derare à Domino, & ipsum Dominum non

desiderare.

Bern. in Cāt. serm. 75.

Habet namque mundus iste noctes suas,

& non paucas. Quid dico, quia noctes habet

mundus, cùm paenè totus ipse sit nox, & to-

tus semper versetur in tenebris. Nox est,

Iudaica perfidia; nox, ignorantia Pagano-

rum; nox, haeretica prauitas; nox, etiam Ca-

tholicorum carnalis animalisúe conuersatio.

An non nox, vbi non percipiuntur ea quae

sunt spiritus Dei? Frustrà per has no-

ctes, iustitiae solem & lumen quaeritis veri-

tatis, id est sponsum; quia nulla societas luci

ad tenebras.

Bernar. de Ascens. Domini ser.

Nobis ergo vnde in his tenebris veritas?

vnde charitas, in hoc saeculo nequam, in

mundo, qui totus positus est in maligno?

Putas erit qui intellectum illuminet, qui in-

flammet affectum? Erit vtique si conuer-

tamurad Christum, vt velamen de cordibus

auferatur: hic est enim de quo scriptum est:

Habitantibus in regione vmbrae mortis, lux orta est

eis.

Gratias illi, qui me quaesiuit fugitiuum,

qui me vocando ab interitu reuocauit, qui

fecit mihi illuminatam noctem. Nox enim

est quamdiu ista vita agitur. Quomodo est

nox illuminata? Quia Christus descendit in

noctem. Accepit Christus carnem de isto

saeculo, & illuminauit nobis noctem; perdi-

derat enim drachmam mulier illa, accendit

lucernam. Sapientia Dei perdiderat drach-

mam. Quid est drachma? Numus: in quo

numo imago erat ipsius Imperatoris nostri.

(Factus est enim homo ad imaginem Dei, &

petierat) Et quid facit mulier sapiens? Acce-

dit lucernam. Lucerna de luto est, sed habet lu-

cem quâ inueniatur drachma. Lucerna ergo

sapientiae, caro Christi est. De luto facta est,

sed verbo suo lucet, & inuenit perditos, &

nox illuminatio in deliciis meis. Facta est mihi

nox in deliciis. Deliciae noctrae Christus.

August in Psal. 138.

Aug. lib. 7. Confessionum cap. 10.

O aeterna veritas, & vera charitas, & chara

aeternitas! Tu es Deus meus, tibi suspiro die

ac nocte. Et cùm te primùm cognoui, tu

assumpsisti me, vt viderem esse, quod vide-

rem, & nondum me esse, qui viderem. Et re-

uerberasti infirmitatem aspectus mei, radians

in me vehementer, & contremui amore &

horrore, & inueni longè me esse à te in re-

gione dissimilitudinis.

II. [Deus tu scis insipientiam meam]

Deus tu scis insipientiam meam, &

delicta mea à te non sunt abs-

condita.Psalm. 68.

SI tibi stultitiae nulla est patientia nostrae,

Omnia consilio qui sapiente regis;

Nullus ab offenso veniam sibi numine speret,

Nullus enim culpâ, stultitiâq́ vacat.

Haec quoque praecipuas afflat contagio mentes,

Et sua stultitiae quemlibet aura rotat.

Quid simulasse iuuat? semel insaniuimus omnes,

Quisque, quod infectum saepiùs optet, habet.

Et pater & mater, generis primordia nostri,

Maxima stultitiae signa dedêre suae.

Credite posteritas, fatali vendita pomo es;

Stultiùs hâc aliquid venditione fuit?

Nec minùs insanus, magni patrimonia census

Perdidit esuriens, munere pultis, Esau.

Et Salomon gemuit lusam vertigine mentem,

Quem vagus in furias praecipitauit amor.

Non igitur vatis praesaga oracula fallunt;

Maxima stultorum qui fore regna canit:

Cassa nec alterius meritis, puto, vota querelis,

Quae simili lacrymans fudit ad astra prece:

O vtinam saperent! vtinam ventura viderent!

Ad mala procliuis non ita turba foret.

Sic habet. Humanas agitant deliria mentes;

Si saperent; terris crimina nulla forent.

Quis (nist desiperent) quosdam dixisse putaret,

Nullum qui terris imperet, esse Deum?

Quilibet vt peccet (aliàs peccare timeret)

Esse sibi nullum fingit in orbe Deum.

Ipsa igitur nostros auertunt crimina sensus,

Nullus & in vitium, sit nisi stultus, abit.

Sed neque se praeceps tenet his dementia claustris,

In noua quotidie probra, notasq́ ruit.

Extruimusq́ domos, coeloq́ educimus arces,

Ceu data perpetuò terra colenda foret:

Crastinus at vitae iubet, heu! statione moueri;

Quis neget insanas nos fabricasse domos?

Conserimus platanos, disponimus ordine lauros,

Areolas hortis diuidimusq́ suas:

Quae stolidi serimus, vix tertius aspicit haeres,

Ecce operae pretium, quod tuus hortus habet.

Sic, puto, dat senibus puerilis natio risum,

Cùm fabricat luteas, paruula turba, casas:

Ludrica sollicitis feruet respublica curis,

Hic foenum, hic paleas conuehit, ille trabes;

Aggerit hic grauido plumas & stramina plaustro,

Huius erat testâ quaerere munus aquam.

Et sibi tum structae gratantur moenibus vrbis,

Magnaq́ se pueri regna locasse putant.

Haec videt, ac ridet quae transit grandior aetas,

Vixq́ graues sese virq́, senexq́ tenent.

Haud aliter Superis dant nostra negotia risum,

Regnaq́ pro nidis, quae fabricamus, habent.

Hoc quoque stultitiae genus est memorabile nostrae,

Corpora tam varias nostra subire togas:

Pauca vel hoc studio, peregrinus ad oppida currat,

Inueniet vestes per loca quaeque nouas.

Si sedeant vno semel omnes forte theatro,

(Quot sua distinctos pompa, colorq́ facit)

Ridiculis videat plenissima pulpita mimis,

Rideat & socij pallia quisque sui.

Iam quis non gemmas, quis non sibi congerit aurum?

Sudat in hoc hominum conteriturq́ labor.

Quid tamen est aurum, fuluae nisi puluis arenae?

Gemmaq́, quàm vitrei gutta gelata maris?

Et petit has tantâ gens stulta cupidine gazas,

Seu foret hinc miseris vna petenda salus.

Ecce tibi minimo coelum venale labore,

Et coelum hoc pretio, quantula turba petit?

Heu genus insanum! terras praeponitis astris,

Ducitis aeternis lucra priora bonis!

Quis pueros (lusu si fors ita turpiter errent)

Ludibrio dignos helleboroq́ neget?

Nempe sciunt leuibus quid distent aera lupinis,

Vt semel abiectas deseruêre nuces.

Nos mage desipimus, cùm parua crepundia, coelo,

Prô pudor! & fatuas pluris habemus opes.

O medici mediam stolidis pertundite venam!

Stultitiae queat hic proximus esse furor.

Sed videt haec, magnus qui temperat arbiter orbem,

Nostraq́, stultitiae nomine, multa tegit.

Et mea propitius deliria plurima transit,

Multaq́ scit coecâ dissimulanda manu.

Et qui ius adimat, nouit Praetoris egere,

Ne perdam, patrias qui mihi seruet opes.

Ergo adeat sanum mea, fac, tutela patronum,

Stultitiae custos esto vel ipse meae.

Psalm. 68.

Deus tu scis insipientiam meam, & delicta

mea à te non sunt abscondita.

Prov. 30.

STvltissimvs sum virorum, & sa-

pientia hominum non est mecum. Non didici

sapientiam, & non noui scientiam sanctorum.

2. ad Cor. II. Prov. 22. Tomo 9. Aug. in spec. peccat. cap. 8.

Vtinam sustineretis modicū quid insipientiae meae!

Stultitia [enim] colligata est in corde pueri.

[Sed] vis noscere quis sit insipiens, &

quis stultus? Respondeo; insipiens est

qui se à Paradisi gaudijs peregrinum esse

non considerat, & se exulem in hoc exilio

non attendit: stultus est, qui licet ista cogno-

uerit, liberari tamen à mundi miseriâ per

vitae meritum non intendit.

Aug. serm. 8. de Tēp. cap. 5.

Dic ergo te stultum, & sapiens eris. Sed dic,

dic, & intus dic, quia sic est vt dicis. Si dicis,

noli coram hominibus dicere, & coram Deo

non dicere. Prorsus quod ad te ipsum per-

tinet, quod ad tua; tenebrosus es. Quid est

enim aliud, esse stultum, nisi esse tenebro-

sum in corde?

Aug. epist. 119.

Quis est stultus ille qui tamquam luna

mutatur, nisi Adam in quo omnes pec-

cauerunt?

Basil. homil. in Psal. 37.

Insipientiam quoque [Dauid] stul-

tum suum factum nominat, ab insipientiâ

procedens. Omne enim peccatum per stul-titiam fit. Qui igitur in peccatis perseue-

rant, inq́ue eis consistentes gaudent, & se ob-

lectant ac deliciantur, nihilo dissimiles por-

cis sunt sese in volutabro luti prouoluenti-

bus. Docet autem in quibus fuerit, cùm

incideret in peccatum. Quoniam enim

tempore aliquo cor meum conturbatum est, &

dereliquit me virtus mea, & lumen oculorum meo-

rum, & ipsum non est mecum: tempore enim,

inquit, peccati; pars animae rationis particeps

haud modicam sustinebat perturbationem

prauo confusa affectu, & tenebris, ab eo qui

peccati fuit impulsor, obducta; adeò vt in

insipientiam inciderit. ideò dicit, putruerunt

cicatrices meae à facie insipientiae meae. Conturba-

tum itaque cor eius, quoniam in insipientiâ

fuerat, & à virtute prudentiae exciderat:

Orig in Psal. 37.

Rectè [autē] peccatū insipientiam vocauit,

nemo enim sapiens id aliquando cōmittit.

Chrys. homil. 17. in Genes. 14.

Nihil peccato peius; insipientes facit

eos, qui antea intellectu, & sapientiâ multâ

praeditifuerant.

[Et certè] malitia omnis ex stultitiâ ori-

tur; siquidem superbus & iracundus (quo-

niam sapientiâ carent) his affectibus absu-

mūtur.ideò inquit Propheta: Non est sanitas in

carne mea à facie insipiētiae meae: vt omne peccatū

è stultitiâ ortum habere demonstret: nam qui

virturi studet, qui Deum timet, is sapientissi-

mus est. Initium, inquit, sapientiae timor Domini.

Quod si ita est; malus, qui Dei timorem non

habet, sine dubio non est sapiens. Qui hac

verâ caret sapientiâ; stultissimus est.

Chrys. homil. 41. in cap. 6. Ioan.

Chrys. hom. 4 in Ioâ.

Nihil enim ab insanientibus differunt, qui

terrenas res, & breuì duraturas tam quam in

somnis suspicantur. Videntur diuitijs afflue-

re, cùm nullis affluant, in delicijs esse, cùm

non sint: neque ante se deceptos intelli-

gunt, quàm ab insanià liberentur.

Aug. in Psa. 31.

Delirare tibi videor, cùm haecce loquor;

anicularia tibi videntur haec verba. Tu enim

(videlicet homo magni consilij, magnaeq́ue

prudentiae) excognitas quotidie genera ac-

quirendae pecuniae, de negotio, de agricul-

tura, fortassis & de eloquio, de iuris consul-

tatione, de militiâ; addis, & de foenore. pri-

mò hoc à te quaero: scis eum possessurum

cui seruas? aut si nondum natus est, scis nas-

citurum? seruas filiis; in certum est, an futuris,

an possessuris?

Chrys. in Psal. 48.

Sed quid est, dic quaeso, stultius homine

qui laborat, & se excruciat, & tantas opes

congregat, vt ex eius laboribus alij se volup-

tate expleant? Quid est autē; simul insipiens &

stultus peribūt? Hic mihi videtur verba facere

de impiis, qui toti rebus praesentibus affixi

sunt, easq́; suspiciūt; de futuris autē nihil phi-

losophantur, ea de causa vocans eo sinsipiētes.

Ibid.

Vocauerunt nomina sua in terris suis. Ecce

aliud genus amentiae; aedificijs, agris, & bal-neis sua nomina inscribere, & putare se ma-

gnam consolationem ex eo accipere, & vin-

bram pro rei veritate consequi.

Ibid.

Agloriâ suâ exturbant sunt. Quidnam po-

test cum hâc conferri stultitiâ, quando ea

faciunt de quibus puniuntur; pro quibus

ignominiâ afficiuntur?

Chrys. homil. 55. ad pop. Antioc

Lignum quidē quod plantasti, manet; do-

mus quam aedificas, & ipsa manet; faber au-

tem & agricola abducuntur & pereunt. Et

cùm haec fiant, tamquam immortales haec

omnia comparamus. Igitur audi quid Salo-

mon dicat: Acdificaui mihi domos, inquit, plan-

taui hortos & viridaria, vineas, natatorias aqua-

rum. Sed quid ait post haec omnia? Vanitas va-

nitatum, & omnia vanitas. Non simpliciter va-

nitas, sed per excellentiam. Et quaeso creda-

mus, & res apprehendamus in quibus non

est vanitas: si splendida respicias aedificia, &

horum te fallit aspectus, statim in coelum res-

pice: à lapidibus & columnis ad illum de-

corem oculos reflecte, & videbis quod hęc

formicarum sint & culicū opera. cōtemplare spe-

ctaculum; ascende ad coelestia, illinc aedifi-

ciorum disce splendorem, & hęc nihil esse in-

uenies, sed paruulorū ludibria puerorū. verùm nō

ferunt pueri, vt de re vllâ vtili curam gerant.

Chrys. hom. 4 in 1. ad Corin. cap. 1.

Ita etiam quidam semper volunt lude-

re, humiq́ue semper iacent & humi ser-

punt ac reptant, & quae humi sunt, nem-pe terrena, affectant. Pueri autem sae-

pè, cùm nos loquamur de rebus necessa-

riis, corum quae dicuntur, nihil sentiunt,

sed semper rident: ita etiam quidam, quan-

do de regno loquimur, rident. Pueri rur-

sus, quando latronem viderint, & quae sunt

intus auferentem, non solùm non prohi-

bent, sed etiam arrident insidiatori. Sin au-

tem calathulum aut sistra abstuleris, aut ali-

quid aliud ludicrum, indignantur & aegrè

ferunt, se dilacerant & solum pulsant. Ita et-

iam quidam, videntes diabolum paterna

omnia sibi auferentem, rident, ad eum

tamquam ad amicum accurrentes: si quis-

quam autem aut possessiones, aut diui-

tias, aut puerile aliquid abstulerit, se dis-

cerpunt. Intelligite insipientes in populo, & stulti

aliquando sapite. Nolite pueri effici sensibus.

Psa. 93. 1. ad Cor. 14 Chrys. homil. 36. in hunc locum.

Parui enim pueri, parua quidem hianti ore

stupent & mirantur; rerum verò valde ma-

gnarum, non tantâ tenentur admiratione:

nolite pueri effici; hoc est, insipientes, vbi

oportet esse sapientes.

Pueris quidem iis, qui sunt adhuc paulo

minores, patres praebent eiusmodi: calceos,

vestes, aureas quasdam bracteas & armillas.

Postquam autem creuerint; illis eis ablatis,

dant alia maiora. Ita etiam fecit Deus: nos à

paruis illis & puerilibus abducens, ea quae

sunt in coelis pollicitus est. Ne haec ergo

quae fluunt & praetercurrunt admireris, nec

sis pusilli & abiecti animi.

Chrys. homil. in Ps. 4.

Augu. Conf. 1. ca. 9.

Sed maiorum nugae negotia vocantur;

puerorum autem talia cùm sint, puniuntur à

maioribus.

Ambr. in Psa. 118. Octon. 5.

Beatus vir cui nomen Domini spes eius, & non

respexit in vanitates & insanias falsas. Qui non

respicit haec beatus est, qui autem respicit,

insanus atque furiosus est. & ideo resipiscat

vnusquisque à furore saecularium cupidita-

tum, quae ita mentem, animumq́ue pertur-

bant, vt compos sui esse nen possit.

Psa. 24.

Delicta iuuentutis meae, & ignorantias meas

ne memineris [Domine.]

Aug. l. 1 de peccat. mer. cap. 35.

Ipsos namque fatuos videmus (quos vul-

go moriones vocant) ad cordatorum deli-

cias adhiberi, & in mancipiorum aesti-

matione, preciosiores esse cordatis. Et

suum paruulum filium, à quo garriente talia

pater laetus exspectat, prouocat; sed dū spes

subest incrementorum, & ingenij lumen ac-

cessurum creditur aetatis accessu, fit vt con-

uicia paruulorum, etiam in parentes, non

solùm iniuriosa non sint, verùm etiam grata

atque iucunda, [Quid] quòd in haec etiam

concitentur studio ridendi, & vanitate ma-

iorum? nam plerumque illa aetas, iam pa-

trem, matremq́ue agnoscens, neutri eorum

audet maledicere, nisi ab altero eorum, aut

ab vtroque, vel permissa vel iussa.

III. [Miserere mei Domine]

Miserere mei Domine, quoniam in-

firmus sum: sana me Domine, quo-

niam conturbata sunt ossa mea.Psalm. 6.

COnquerar; an sileam? iustas dedit ira querelas.

Heu sine Poeoniâ sola relinquor ope!

Non ego (verba licet mihi quis iurata dedisset)

Sperassem, cordi non magis esse tibi.

Siccine tardus ades, neque nostra pericula tangunt?

Quae potuit tantae caussa fuisse morae?

O mea spes! Numen quo non praesentius aegris,

Sic potis es nostri non memor esse mali?

Nunc aderant pariter Podalyrius, atque Melampus,

Phillyrides Chiron, Poeoniusq́ senex.

Multáque praeterea comitata Machaōne, turba;

Quiq́ aliquod medicâ nomen ab arte gerunt:

Tu solus deeras, morborum publica cura,

Postq́ tot Hippocrates vltimus ecce venis.

O mea spes! numen quo non praesentius aegris,

Sic potis es nostri non memor esse mali?

Omnibus est oris visus color indice linguâ,

Omnibus admotâ vena notata manu:

Nil, aiunt, vitale rubet, neque languida certas

Vena notat, pulsu praemoriente, moras.

Idq́ ego plus ipsis deprendo medentibus aegra,

Destituit medicos ars sua, meq́ salus.

Quidnam igitur sperem fugientibus orba Magistris,

Morbus vbi vincit saeuior artis opem?

Coeca per infectas serpunt contagia venas,

Imaq́ subsidit lapsus in ossa dolor;

Et caput & cubiti se sustentare recusant,

Tinctáque vix Baccho vena medente redit.

Et iam vix animae superest pars vltima nostrae,

Heu paror inferiis proxima pompa meis!

Denique qui morbos cupit omnes discere nostros,

Copia quod fieri non sinit, ille cupit.

Hic status, haec rerum facies miseranda mearum est,

Nec iuuor vllius, qui medeatur, ope.

Aspice, vix nostram poteris dignoscere formam;

Vultus abest vultu, seq́ necipse refert.

Lumina suffossis retrò fugêre cauernis,

Magnáque purpureis facta ruina genis,

Ante diem niuei, lapsiq́ èfronte capilli

Decrepitam fieri cogitis ante diem.

Nec quisquam hanc ferro potuit compescere noxam,

Quin caput & faciem carperet atra lues.

Tetrica quid memorem vigilis fastidia lecti?

Quaeq́ manu tangi vulnera cruda timent?

Vulnera, prôh nullis mulcenda Machäonis herbis!

Qualia, quae secuit barbarus ensis, hiant:

Vulnera, sed penitas animi populantia fibras,

Quae nullus medicâ claudat hiulca manu.

Nempe graues, mea sunt, quas feci, vulnera noxae,

Vulnera, trux animae carnificina meae.

Adde, quod intus, opum dirus mihi turgeat hydrops,

Lentáque pigritiae repat in ima lues;

Tensáque ventosi propè rumpant ilia fastus,

Et Veneris tacitus pectora cancer edat.

Haec ego saepè dedi varijs tractanda Magistris,

Semper at oblatae cura fefellit opis.

Scilicet ipse suas, hic tentet inaniter artes,

Qui raptum Androgeo reddidit arte diem.

Quiq́ potestates succorum norât & vsum,

Vna salus aegris spesq́, Epidaure, tuis.

Nec iuuet hic Chiron, operosae viribus herbae,

Nec summum medici numen Apollo chori.

Officium tanto cedit minus omne dolori,

Non habet hic vllum succus, odorvè, locum.

Quas igitur spectem, vestri nisi Numinis, aras,

Funeribus nullis quas Libitana notat?

O mea spes! Numen quo non praesentius vllum!

Ecce tuam veneror, mortua paenè, manum.

Sanus Apollineâ non indiget arte vel herbâ,

Lege Machäoniae, qui dolet, artis eget.

Mens mihi laesa dolet, plus simplice vulneris ictu;

Ne doleat, vires experiare tuas.

Illa ego sum, Solymis quam praedo cruentus arenis

Strauit, & immiti diffidit ense latus.

Tu Samarita, mero; Tu vulnera mitis oliuo

Obline, barbaricâ vulnera facta manu;

Quosq́ Leuita negat, medicos inuerge liquores,

Crescet ab infuso rore meroq́ salus.

Psal. 6. v. 3.

Miserere mei Domine, quoniam infir-

mus sum: sana me Domine, quoniam

conturbata sunt ossa mea.

Aug. soliloq cap. 2.

AEGrotvs sum, ad medicū clamo; cae-

cus sum, ad lucem propero; mortuus

sum, ad vitam suspiro. Tu es medicus, tu

lux, tu vita, Iesv Nazarene; misere-

re mei fili Dauid; miserere mei fons miseri-

cordiae. Audi quid ad te clamet infirmus;

Lux quae transis, expecta caecum; praebe ei

manum vtad te veniat, & in lumine tuo vi-

deat lumen.

Aug. medit. cap. 36.

Imperfecta enim mea plurima vident o-

culi tui. Mitte, quaeso manum pietatis tuae in

me, & tolle de me, quicquid offendit oculos

pietatis tuae in me. Coram te Domine est

sanitas & infirmitas mea. Illam precor serua,

istam sana. Sana me Domine & sanabor; saluum

me fac & saluus ero. Tu qui infirma sanas &

sanata conseruas. Tu qui nutu tuo restauras

diruta & collapsa.

Vtinā tibi Domine, aliquae filiae Hierusa-

lē nuncient lāguores meos, si qui sunt in me

qui commendari tibi digni sunt; nam multi

sunt in me indigentes curari. O me felicem

si aliquis Centurio coelestis dicat tibi: Do-

mine puer meus iacet paralyticus in domo, & malè

torquetur! vtinam Domine statim respondeas,

Ego veniam, & curabo eum. Dic Domine ver-

bo, & sanabor. Verbo enim ades, quia ver-

bum es.

Guilb. Abb. ser. 46. in Cāt.

August. soliloq. cap. 20.

Medicinas de terra, propter singulas

quasque suas corruptelas creasti. Singula

solatia singulis malis obuiantia praeparasti;

quoniam es misericors, & miserator.

August lib. 10. confes. cap. 28.

Hei mihi, Domine, miserere mei. Hei mi-

hi, ecce vulnera mea non abscondo. Me-

dicus es, aeger sum, misericors es, miser sum.

Idem ibidem cap. 30.

Nunquid non potens est manus tua Deus

omnipotens sanare omnes languores animae

meae?

Hiero. in Psal. 102.

Multas infirmitates habet anima nostra.

Quot peccata, tot infirmitates.

Aug. ser. 59. de verbis Domini cap. 11.

AEgrotat humanum genus, non morbis

corporis, sed peccatis.

Chrys. homil. 14. in c. 4. Mat.

Non modò enim paralysi dissolui, ve-

rùm etiam peccare, languor est, & longè illo

languore deterior, ac tanto vtique, quanto

est corpore anima praestantior.

Aug. medit. cap. 40.

Praesta mihi Domine medicinam vnde

mea possint curari vulnera: visita me infir-

mum, cura me aegrum, sana me languentem,

& suscita me mortuum.

Chrys. in c. 4. Matth. homil. 14.

Varios siquidem languores habemus ani-

marum, & hi sunt quibus [Christus] princi-

paliter vult mederi.

Propterea enim illas aegritudines sanat, vt

istas scilicet de nostris animabus expellat.

Ambr. tract. de 42. māsionibus.

Animae languor peccatum est, vnde dixit

Propheta; Sana animam meam, quia peccaui tibi,

lāguor animę nostrę superbia est, auaritia est.

Ambr. lib. 4. in cap. 4. Luc.

Etiam in typo mulieris illius, socrus Si-

monis & Andreae, variis criminum febribus,

caro nostra languebat, & diuersarum cupi-

ditatum immodicis aestuabat illecebris. Nec

minorem febrem amoris esse dixerim quàm

caloris. Itaque illa animum, haec corpus in-

flammat; febris enim nostra, auaritia est: fe-

bris nostra, libido est, eò quòd ignitae sint cu-

piditates: febris nostra, iracundia est: febre

libido flagrantior est, grauiùsque praecipitat

& inflammat.

Chrys. in cap. 3. ad Philip. ser. 11. digressione morali.

Vexabat enim nos morbus grauis ac fe-

bris vehemens, decumbe bamusq́ue, non in

lecto, sed in ipsâmet vitiositate, perinde ac in

stercore. In improbitate volutabamur, sca-

tentes vlceribus, foetorem spirantes, squallidi,

incurui, vmbrae potiùs quàm homines.

Aug. serm. 59 de verbis Domini, c. 11.

Quin iacet toto orbe, ab Oriente vsque

ad Occidentem, grandis aegrotus; sed ad sa-

nandum grandem aegrotum descendit om-

nipotens medicus. Humiliauit se vsque ad

mortalem carnem, tamquam vsque ad le-

ctum aegrotantis.

Chrys. in cap. 3. ad Philip. ser. 11.

Vidit in stercore iacentem, à vermibus ex-

ulceratum, à febri & fame oppressum, nullo

non morbi genere laborantem. Nam & fe-

bris vexabat [hoc enim est improba cupidi-ras] & inflammationes vrgebant [hoc enim

arrogantia] & quaedam insatiabilis fames

occupabat [hoc enim auaritia] & sanies

vndiq; [hoc enim scortatio] & coecitas ocu-

lorum [hoc enim idololatria] & surditas &

stupor [hoc enim erat, lapides & ligna ado-

rare, & cum illis colloqui] & multa defor-

mitas [hoc enim vitiositas] triste nimirum

quiddam & morbus grauissimus. Vidit, ab-

surdiùs (quàm insanientes soleant) loquen-

tes, & lignum & lapidem Deum vocantes.

Vidit in tantâ vitiositate; nec tamen abomi-

natus est, non amarior factus, non auersatus

est, non odio prosecutus; Dominus enim

erat, & opus suum non oderat. Deinde quid

facit? optimi medici more parat pretiosa pharmaca;

Orig. hom. 1. in Leuit. ca. 12. & 13.

Et quia ipse est & verbum Dei, aegris suis

non herbarum succis sed verborum sacra-

mentis medicinam conquirit.

Orig. hom. 1. in Ps. 37

Erat namque Archiatros, qui posset cu-

rare omnem languorem, & omnem infir-

mitatem.

Aug. in Ps. 43.

Nouerat, venâ inspectâ, quid intùs agere-

tur in aegroto.

Erat humanarum aegritudinum Paeonius

Medicus, & sanctus aegrotae animae incanta-

tor. Saluum, inquit, fac seruum tuum Deus meus

sperantem in te. Miserere mei Domine, quia clamaui

ad te tot â die. Bonus autem Paedagogus, qui

est sapientia (qui verbum Patris, qui fabrica-

tus est coelum) vniuersi figmenti curam ge-

rit, eiusq́ue corpori & animae medetur: qui

est omni ex parte sufficiens medicus, huma-

nae naturae seruator: Surge, inquit Paralytico,

& sublato, in quo iaces, grabato, vade do-

mum; & qui priùs erat infirmus, extemplò sa-

nus & firmus euasit. Et mortuo Lazaro dixit

egredere; ille verò mortuus, ex sepulcro exijt,

qualis erat antequam moreretur, meditatus

resurrectionem.

Clem. Alex. lib. 1. Paedag. cap. 2.

Aug. vel quis alius lib. de verâ & falsâ Poen. cap. 5.

Ideò autem tot saluauit febricitantes, tot

languidos, tot claudos, tot caecos & aridos,

ne desperet de se peccator: medicum se vo-

cat, & non sanis sed malè habentibus op-

portunum.

Aug. de doctrinâ Christianâ lib. 1. cap. 14.

Et sicut ille qui medetur vulneri corporis,

adhibet quaedam contraria; sicut frigidum

calido, vel adhibet etiam quaedam similia: sic

Dei sapientia hominem curans, seipsam ex-

hibuit ad sanandum; ipsa medicus, ipsa me-

dicina. Quia ergo per superbiam homo lap-

sus est, humilitatem adhibuit ad sanandum.

Serpentis sapientiâ decepti sumus, Dei stul-titiâ liberamur. Iam verò similia, quasi liga-

menta membris & vulneribus nostris adhi-

bita, illa sunt; quod per feminam decep-

tos, per feminam natus; homo, homines;

mortalis, mortales; morte, mortuos libe-

rauit.

Noziā. orat. 16

Quod si te ergo fortasse animarum no-

strarum praedo & tyrannus, vel à Hierusalem

in Hiericho descendentem, vel alibi vspiam

inermem & imparatum nactus, vsque adeò

sauciauit;

Aug. hom. 12.

Clama; Ego dixi, Domine miserere mei, sana

animam meam, quoniam peccauitibi: sanat te

Deus confitere tantum vulnus tuum. Iaces

sub manibus medici; patienter implora au-

xilium, fouet, vrit, secat; aequanimiter tole-

ra, tantum noli attendere nisi vt saneris; sa-

naberis autem, si oftendas te medico; non

quia ille non videt, si tu te abscondas, sed

ipsa consessio initium sanitatis est.

Amb. in Psal. 40.

Vulnus, medicum quaerit; Medicus, con-

sessionem exigit.

Amb. ad Virgi. lapsam cap. 8.

Conuertere ad me, ait Dominus, numquid re-

sina non est in Galaad, aut medicus non est ibi? quare

non ascendit sanitas filiae populi mei? grandi plagae

altâ & prolixâ opus est medicinâ.

Aug. serm. 37 de verbis Dom.

Totum enim genus humanum, est ille

homo, qui iacebat in viâ semiviuus, à latro-

nibus relictus; quem contempsit transiens

Sacerdos & Leuites; & accessit ad eum cu-

randum eiq́ue opitulandum transiens Sa-

maritanus, in quo Samaritano, se voluit in-

telligi Dominus noster Iesvs Christvs.

Amb. de 42. mansion. mansione 9

Ideò vnusquisque nostrûm, cordis & cor-

poris genua flectens, oret Dominum no-

strum Iesvm Christvm (qui sanat omnes in-

firmitates nostras) & cum Prophetâ dicat. Sa-

na me Domine & sanabor, salua me, & salua-

bor. dicat & cum Dauid: Sana me Domine, quo-

niam conturbata sunt omnia ossa mea.

Chrys. in Psal. 26.

Omnis enim qui medicum non agno scit,

phraeneticus est. Nam quoties phraeneticos

videmus medicis contumeliam facere, resi-

stere sanitati, nolle curari, deridere veram

curam?

Ibid.

Currite ad medicum dum potestis; ne,

cùm velitis, non possitis.

Aug. in Psal. 102.

Si adhuc quibusdam perturbationibus

anima quatitur post remissionem peccato-

rum, languor est; sanat &omnes languores tuos.

Sanabuntur omnes languores tui, noli ti-

mere. Magni sunt, inquies; sed maior est me-dicus. Omnipotenti medico nullus languor

insanabilis occurrit; tantùm tu curari te sine;

manus eius ne repellas, nouit quid agat. Non

tantùm delecteris cùm fouet, sed etiam to-

leres, cùm secat. Tolera medicinalem dolo-

rem, futuram cogitans sanitatem: ferto ergo

manus eius, ô anima, quae benedicis eum,

non obliuiscens omnes retributiones eius,

sanat enim omnes languores tuos.

Aug. in Psal. 40

Planè committamus nos medici manui,

non enim errat, vt sanum pro putri secet.

Nouit quod inspicit, nouit vitium, quia ipse

fecit naturam: quid ipse condidit, quid de

nostrâ cupiditate accessit, discernit. scit se sa-

no homini praeceptum dedisse, ne languo-

rem incurreret; dixisse in Paradyso, hoc

manduca, & hoc noli. Non audiuit sanus

medici praeceptum, vt non caderet; audiat

vel aegrotus vt surgat.

Chrys. in cap. 10. Lucae. homil. de Samarit.

Quisquis ergo es, ô Christiane, qui sani-

tatem iactas & te vulneratum fuisse dissimu-

las, qui integritate gaudes & te aegrotum

fuisse non meres, qui te destiturum iacuisse

non respicis, sed erectum in Eccleciâ gloria-

ris; ama Christvm qui te à praedonibus li-

berauit, dilige Dominum qui te prostratum

iacentemq́ue erexit. Dilige, inquam, Domi-

num, qui te in Ecclesiae stabulum, per semet-ipsum, inuexit; qui rectori stabulario com-

mendauit; qui duos denarios, hoc est, legem

& Euangelium in eruditionem tuam eroga-

ri praecepit. Dilige, inquam, Dominum qui

tibi dicit: ecce sanus es. Dominus enim caram

tuam salutem habet, qui propter te in saecu-

lum venit, & te à nefandis latronibus libe-

rauit.

IV. [Vide humilitatem meam]

Vide humilitatem meam, & labo-

rem meum: & dimitte vniuersa

delicta mea.Psalm. 24.

ASpicis, heu saeuus! nostris neque tangere curis?

Aspicis, & credi vis tibi, me quod ames?

Futilis ignaro cantetur fabula vulgo;

Sentit amicorum vulnera, quisquis amat.

Aspicis & pateris; neque cura est vlla iuuandi;

Verus amor promptam non ita tardat opem.

Aspice, quàm turpi iubear vigilare labori;

Aspice, cui tendam colla premenda iugo.

Si foret ingenuâ saltem labor indole dignus,

Nec nimis abiectae vilius artis opus.

Multa meos casus magnorum exempla leuarent,

Et faceret propriam, sors aliena, leuem.

Saepè Ducum proauos, Regesq́ nouerca coëgit

Augustas operi sors adhibere manus:

Protea fraenantem septemplicis ostia Nili,

Sic oras miseram, Rex Menelae, stipem.

Dextra Syracosij sceptris assueta Tyranni

Sic ferulas, pueris sceptra verenda, tulit.

Flēda exempla quidē, tamen haud ducenda pudori,

(Non etenim miseris sunt sua sata probro)

Ast mea non lacrymis, sed digna pudore ruina est,

Quae roto seruiles spontè subacta, molas.

Qualis ab infidâ Sampson detonsus amicâ,

Circuit indiguas, hoste vidente rotas.

Atque vtinam famulas tantùm damnarer ad artes!

Explerem ingenuâ sordida pensa manu:

Turpibus at seruum vitijs addicere pectus,

Vilius est quâuis mancipis arte probrum.

Ah pudet! & (duplicis noua quae mihi causa ruboris)

Ipsa meum damnans execror author opus.

Vix benè pertaesum est, rursumq́ reuoluitur error,

Crescit & attextis nexa catena malis.

Scilicet illa manet plectendas vltio noxas,

Admissum sequitur mox noua culpa scelus.

O quàm saepè meo sensi haec ludibria damno!

Nec tamen est damni mens reuocata metu.

Nempe trahor vario studia in diuersa duello,

Vt ratis ambiguis iam pila facta Notis.

Et trahit hinc (vitij, quae lena comesq́) voluptas;

Quiq́ subit vitium, retrahit indè dolor.

Saepiùs illa tamen redit è certamine victrix,

Assiduus vitio sit licet ille comes.

Sic habet alternos virtus, vitiumq́ triumphos,

Et meus aeterno vertitur orbe, labor.

Tu super haec etiam loris seruilibus instas,

Addis & in poenas verbera dura meas;

Poenaq́ cùm culpae sit culpa, secunda peractae

Supplicijs poenas adijcis vsque nouas.

Nempe Ixïonius non est modò fabula terror,

Vincta sed aeternae vertor in orbe molae.

Aspicis haec durus, neque nostro tangere fato?

Aspice, & in poenas mitior esto meas.

Psalm. 24.

Vide humilitatem meam, & laborem

meum: & dimitte vniuersa delicta

mea.

Mach. 6.

IN quantam tribulationem deueni! in quos flu-

ctus tristitiae, in quâ nunc sum; qui iucundus eram

& dilectis in potestate meâ! nunc verò reminiscor

malorum quae feci.

Beda in Psal. 24.

Vide humilitatem meam, attende deiectio-

nem infirmitatis meae.

Greg. cap. 22. in cap. 7. Iob.

Contrarietas culpae facta est homini pon-

dus poenae; vt corruptioni suae malè liber ser-

uiat, qui benè seruus de incorruptionis liber-

tate gaudebat.

Nunc etenim menti cedit caro, nuncq́ vicissim

Mens carnem sequitur. -

Namq́ bonū cupiens, facit id tamen ipsa quod odit;

Seruitium lacrymis persequiturq́ graue.

Naziā. carm. de animae calamitatibus.

Chrys. hom. 9 in epistola 1. ad Cor. tom. 4.

Quamuis [enim] quispiam locuples sit &

generosus, est tamen inter abiectos abie-

ctissimus, cùm à peccato vincitur, quemad-

modum enim si Rex quispiam barbarorum

seruus fiat, omnium est miserrimus, sic qui in

peccato viuit. Barbarum namque peccatum

est, animam enim sub Tyrannidem redigit;

nihil enim tam praeter rationem est, quàm

peccatū; vnde ait Propheta, Homo cùm in ho-

nor esset, non intellexit, comparatus est iumentis

insipientibus.

Orig. hom. 16 in cap. 67. Genes.

Sanè si intelligamus spiritualiter, quae sit

AEgyptiorum seruitus; agnoscimus, quia ser-

uire AEgyptijs, nō aliud est, quàm obnoxium

fieri carnalibus vitijs, in quod vtique vnum-

quemque non extrinsecus illata necessitas

cogit, sed segnities animi & libido ac volu-

ptas corporis subegit, cui se animus per con-

cordiam subdit. Denique & Saluator de li-

bertate & seruitute in Euangelio disserens,

ita loquitur. Omnis, inquit, qui peccat seruus est

peccati.

Hom. 8 in cap. 15. Exo.

Sicut ergo AEgyptus (ista terrena prouin-

cia) filijs Israël, domus dicitur seruitutis, ad

comparationem Iudeae & Ierusalem (quae

eis domus efficitur libertatis) ita ad compa-

rationem coelestis Hierusalem (quae vt ita

dicam; mater est libertatis) totus hic mun-

dus, & omnia quae in hoc mundo sunt, do-

mus est seruitutis.

Aug. serm. 12. de verbis Domini.

Quid ergo mirum si mundus multa vapu-

lat? seruus est, sciens voluntatem Domini sui

& faciens digna plagis; non ergo recuset va-

pulare multis, quoniam si non vult audire

praeceptorem iniustè, iustè patietur vltorem;

vel non murmuret contra castigatorem, cùm

videat se plagis dignum, vt misericordiam

mereatur.

Prou. 26. v. 3.

Flagellum equo, & camus asino, & virga in dor-

so imprudentium.

Ergone bestiae sumus nos? bestiae prorsus.

Homo cùm in honore esset, non intellexit, compara-

tus est iumentis insipientibus.

Bern. serm. 3. super Qui habitat in adiutorio.

Bern. serm. 5. de Ascens.

Asinini quidam & bestiales motus legem

contrariam habent. Cùm ieiunare cōsentis,

vrget gulae illecebra; cùm vigilare proponis,

somnolentia premit: quid faciemus huic asino?

Eadem peccatores spiritualiter feremus,

quae [Sampson] carnaliter ad nostram eru-

ditionem expressa, sustinuit. Ita enim nobis,

vt illi hostis illuder, & vertendis molis velut

asinos deputabit. Vnde nos Dominus (ne

collum nostrum, non subditum iugo Chri-

sti dignum faciamus afinariâ molâ) admonet

per Prophetam: nolite fieri sicut equus & ma-

lus, quibus non est intellectus. Homo enim, vt

alibi dicit idem Propheta, non intelligens hono-

rem suum, comparatur iumentis & similis effici-

tur. Quod in Rege Babylonio videmus eui-

denter expletum, qui stoliditatis impiae &

vecordis superbiae poenam, sensu hominis

exutus in belluino hoc corde sustinuit. Ete-

nim homo in errore positus & in iustitiâ re-

lapsus, iustè vt Sampson sapientiae pariter &

gratiae virtute desertus, caecitate punitur &

molâ; quia dignus est opere iumentario, qui se-

metipsum lumine rationis orbauerit, & in si-

militudinem belluarum corporis seruus, ab-

iecerit. Considera huiusmodi mortalium vi-

tam, & tota tibi species iumenti molentis oc-

currat. Vtille pannis oculos corporis, sic iste

sordibus vitae suae oculos mētis obsutus, per

errores suorum sensuum, quasi circa ambages

molarum laboriosâ miser statione versatur,

vsui suo vacuus, laboriosus alieno. Stat in viâ

peccatorum compeditus vinculis cupidita-

tum suarum, & ipse sibi carce est, obsessus

tenebris erroris sui, & conscientiae squallore

concretus in semetipso pistrini ergastulum pa-

titur, saxum cordis sui pertinacia iniquitatis

induratum quasi molam versat, farinam hosti-

bus suis, de corruptâ animae suae fruge, confi-

ciens; quia sicut scriptum est: peccator de ani-

mâ suâ currit. Ita qui peccatum operatur de

molâ vitae suae, hostile triticum molit vt Za-

bulum pascat, cui panis est anima, quae sibi

fames est.

Paulin. epist. 4 ad Seuerum.

Orig. tract. 5. in Matth. cap. 18.

Sunt autem & molarum differentiae, vt sint

quaedam earum humanae, aliae asinariae. Et

humana quidem est illa de quâ scriptum est:

Duae erunt molentes ad vnam molam; vna assume-

tur & altera relinquetur.

Ambr. in c. 17. Lucae.

Discutiamus ergo, quae molant, quid mo-

lant, quídue pistrinum sit: & fortasse mun-

dus iste pistrinum est, & quod in eo humani

corporis forma referatur, in quo anima no-

stra velut quodam carcere includitur, panē

si consulat boni, operatura coelestem. In hoc

ergo pistrino anima obnoxia delictis triti-

cum molendo madefactum & graui humo-

re corruptum, non potest interiora ab exte-rioribus separare, & ideò relinquitur, quia

eius similago displicuit.

Orig. tract. 5. in Mat. cap. 8.

Asinaria autem mola non irrationabiliter

dici potest grauissimum hominis malum,

quod semper deorsum trahit.

Greg. lib. 6. mor. c. 26. in cap. 5. Iob.

Nam quid per molam asinariam, nisi actio

terrena signatur, quae dum colla mentis per

stulta desideria constringit, hanc in laboris cir-

cuitum mittit.

Aug. ser. 107 de tēp.

Molendinum enim labor est huius saecu-

li;

Aug. in Psal. 36

Et molendinum puto dictum mundum

istum, quia rotâ quâdam temporum volui-

tur, & amatores suos conterit.

Greg. 7 mor. c. 16. c. 6. Iob.

Testatur Sampson Allophylis captus, qui

postquam oculos perdidit, ad molam deputa-

tus est; quia nimirum maligni spiritus post-

quam tentationum stimulis intus aciem

contemplationis effodiunt, foras in circuitum

laborum mittunt.

Aug. in Ps. 132.

Et quare in molendino? quia in isto mundo

versantur: vbi molendinum intelligitur, quia

sic vertitur mundus iste, quo modo mola.

In Psal. 99.

Quare in molendino? quia deuincti in sae-

culo, circuitu rerum temporalium, tamquam

molâ detinentur.

Aug. soliloq. cap. 6.

Et trahebant me post se, in circuitu, de vi-

tio in vitium, & de luto in lutum.

Greg. lib. 16. mor. c. 30. in c. 24. Iob

Vnde bene quoque per Psalmistam dici-

tur, Deus meus, pone illos vt rotam. vt rota po-nuntur quippe iniqui, quia in circuitu laboris

missi, dum ea quae antè sunt negligunt, & ea

quae deserenda sunt sequuntur, ex posterio-

ribus eleuantur, & in anterioribus cadunt.

Greg. lib. 2. mor. c. 4. in 1. c. Iob.

Hinc est enim quod per Psalmistam dici-

tur: in circuitu impij ambulant; quia dum inte-

riora non appetunt, in exteriorum labore fa-

tigantur.

Bernar. hom. 81 in Cāt.

Miser ego homo! quis me liberabit à ca-

lumniâ huius pudendae seruitutis? miser sed

liber, liber quia homo, miser quia seruus, &

pro seruitute quidem miserabilis, sed pro vo-

luntate inexcusabilis. Voluntas enim est quae

se, cùm esset libera, seruam fecit peccati, pec-

cato assentiendo, quia qui facit peccatum,

seruus est peccati.

V. [Memento]

Memento, quaeso, quòd sicut lutum

feceris me, & in puluerem reduces

me.Iob 10.

CRedideram Superis procul esse obliuia regnis,

Resq́ suas memori Numina ferre sinu:

Serpit at hic Superis, video, quoque mentibus error,

Aut aliquem simulant Numina cauta dolum.

Tu veles, aut certè cupis immemor esse videri,

Qui dubitas proprium quale creâris opus.

Si nescis, referam; si scis, cur fingere pergis?

Me Tua de luteâ dextera fecit humo.

Quaeris vbi? toto locus est notissimus orbe,

Primus vbi pater est conditus, hortus erat.

Fons vbi de riguis argenteus exilit herbis,

Quadruplicíque suas flumine findit aquas.

Scire lubet tempu? minimo post tempore, salsas

Cum maris aggeribus terra coëgit aquas.

Addo, (quod historiae facit, hâc quoque parte, probandae)

Puniceo rubuit Daedala gleba solo.

Hinc tribus es modicam digitis admensus arenam,

Primáque massa mei corporis illa fuit.

Nec primis erit his natalibus exitus impar,

Nil nisi puluis eram, nil nisi puluis ero.

Sic faber argillam samijs dum repperit agris,

AEdificat facili pocula ficta luto.

Principiò, terrae segmenta ligonibus vrget,

Indè leui madidam flumine mollit humum;

Denique materiem pernix rot a versat in orbem,

Amphoráque admotae nascitur arte manus;

Nascitur, at mediâ vix amphora vixerit horâ,

Frangitur, inq́ suam fracta recurrit humum.

Haud magè firma meae fundamina condita vitae,

Et leuis extremos finiet vmbra dies.

Cur igitur, veluti suga non satis incitet annos,

Praecipites glomerat mobile tempus equos?

Sponte, meus puluis, nimis heu cito, sponte fatiscit,

Et mea, non vllo, vita premente fugit!

Si mihi, seu vitreâ concreuit Olympus ab vndâ,

Caelite crystallo membra gelata forent!

Aut quales memorant, coelestia lumina, stellas,

Quas suus è liquidis condidit author aquis:

Aut foret Angelicae, sine corpore, portio vitae,

Elisiis qualem mentibus esse ferunt!

Sperarem Angelicis aequalia saecula lustris,

Coelestesq́ annos, sideriosq́ dies.

Sed data squammigerae magè fortia corpora turma

Quam peperit viridi Doris aquosapatri.

Quin etiam volucres cunis melioribus ortae,

Plumea queis nitidae membra dedi stis aquae.

O vtinam rigidis mihi stent adamantibus artus,

Aut durent neruos firma metalla meos!

Felices Scythicae fato meliore sorores,

Fama quibus fuluo finxit ab aere manus

Cuiq́ fuit solo corpus penetrabile talo,

Caetera nam triplex aes tibi corpus erat!

Sed quid ago, damnoq́ mei cunabula limi?

Aut queror è fragili corpora ficta luto?

Non bene vasa suo facient conuicia fabro,

Nec faber ipse suum iure refutat opus.

Iob 10.

Memento, quaeso, quòd sicut lutum fece-

ris me, & in puluerem reduces me.

Hieremiae 18.

SVrge, & descende in domum figuli, & ibi au-

dies verba mea. Et descendi in domum figuli, &

ecce ipse faciebat opus super rotam, & dissipatum est

vas, quod ipse faciebat è luto, manibus suis: conuer-

susq́ fecit illud vas alterum; sicut placuerat in ocu-

lis eius, vt faceret. & factum est verbum Domini

ad me dicens: Numquid, sicut figulus iste, non pote-

ro vobis facere, domus Israël, ait Dominus? Ecce

sicut lutum in manu figuli, sic vos, in manu mea.

Volens Propheta, Dei oftendere poten-

tiam & hominis fragilitatem, comparat

Deum figulo & hominem luto; quod ni-

hil potest aduersus Deum, sicut nec lutum

aduersus figulum; vnde Rom. 9. dicitur: num-

quid potest figmentum ei qui se finxit, dicere, quid

me fecisti sic? & Isaiae 45. Vae, qui contradicit fictori

suo, testa de samijs terrae. Numquid dicet lutum fi-

gulo suo, Quid facis? & Isaiae 64. Et nunc Domine

Pater noster es tu; nos verò lutum; & fictor noster

tu, & opera manuum tuarum omnes nos. igitur in

domum figuli descēdere, est considerare fra-

gilitatem carnis, suae. Corpora autem no-

stra dicuntur vasa, quia continent liquo-

rem siue thesaurum pretiosissimum, scilicet

spiritum, ad imaginē Dei creatum 2. Rom. 4.

Habemus the saurum istum in vasis fictilibus. Deus

autem est figulus. Hoc autem vas, rectè dici-

tur fieri super rotam; vel propter corporis

instabilitatem; vel quia idem est principium

& finis ibidem. secundum illud Genesis 3.

De terrâ es, & in terram ibis.

Hugo Card. in hūc locum.

Greg. lib. 10. mor. c. 36. in c. 10. Iob.

Vt lutum ergo homo factus est; quia de li-

mo est ad conditionem sumptus. Quod san-

ctus vir benè pietati iudicis obijcit, cùm po-

stulans dicit: Memento quaeso, quòd sicut lutum

feceris me. Ac si apertè dicat: Infirmitatem

carnis considera, & reatum iniquitatis laxa.

Vbi aptè quoque mors eius carnis adiungi-

tur, cùm protinus subinfertur: & in puluerem

deduces me. Ac si patenter postulet, dicens:

Memento quaeso, quod per carnem à terra

venio, & per eius interitum, ad terram ten-

do.

Haec autem quae de exteriori homine di-

ximus, etiam in interiori quemadmodum pos-

sint congruere, libet vt breuiter replicando

montremus. Memento quaeso, quòd sicut lutum

feceris me. Sicut lutum quippè homo noster

interior existit: quia Sancti Spiritus gratia

terrenae menti infunditur, vt ad intellectum

sui conditoris erigatur; humana namque

cogitatio, quae peccati sui sterilitate aruit,

per vim Sancti Spiritus, quasi irrigata terra,

viridescit. Sed saepè, dum perceptis superni

doni virtutibus, sine interruptione vtimur,

ad priuatam fiduciam, vsu continuae prospe-

ritatis eleuamur: vnde fit plerum que, vt idem

qui subleuauerat, parumper spiritus deserat,

quatenus ipsum sibi hominem ostendat.

Quod sanctus vir protinùs exprimit, cùm

subiungit, & in puluerem deduces me.

Quia, cùm per subtractionem spiritus

mens aliquantulum in tentatione deseritur,

quasi ab humore pristino, terra siccatur; vt in-

firmitatem suam derelictus sentiat, & sine in-

fusione supernae gratiae, quātum homo aruit,

agnoscat: qui aptè quoque reduci ad pulue-

rem dicitur, quia dimissus sibi, cuiuslibet au-

ra tentationis raptatur.

Greg. ibid. cap. 37.

Rupertus lib. 2. c. 20. in Gen.

Hoc ergo (sicut dignum erat) perpen-

dentes homines sancti, pulcra plasmata in

gloriam & honorem praeparata, hunc ipsum

Creatorem, suum plasten; seipsos autem, lu-

tum appellauerunt; eleganti confessione, la-

crymosâ declamatione: Et nunc Domine, in-

quit Isaias, Tu Pater noster es & nos lutum; & fi-

ctor noster, & opera manuum nostrarum, omnes

nos. Et ad Hieremiam loquitur idem plastes

noster Deus: Nunquid, sicut sigulus iste, non pote-

ro vobis facere, domus Israël? ecce sicut lutum in ma-

nu figuli, ita vos, in manu mea, domus Israël.

Ostenderat enim illi figulum facientem

opus suum super rotam: Et dissipatum est, in-

quit, vas quod ipse faciebat è luto manibus suis, con-uersusq́ fecit illud, vas alterum, sicut placuerat in

oculis eius, vt faceret. Hinc idem qui suprà di-

cit Isaias: Vae qui contradicit fictori sui, testa de sa-

mijs terrae. Haec & illis similia sciens ille Iuris-

peritus coelestis Paulus ait: O homo tu quis es

qui respondeas Deo? Nunquid potest figmentum di-

cere ei qui se finxit; Quare me fecisti sic? Aut nun-

quid non habet potestatem figulus, facere de eodem

luto, aliud quidem vas in honorem, aliud verò in

contumeliam?

Magnum reuerentiae documentum, ma-

gnum & congruum taciturnitatis & conti-

nentis linguae instrumentū. Deus plastes no-

ster est, nos autem lutum. Monet hoc vehe-

menti increpatione Apostolus vas electio-

nis, placitumq́ue aeterni figuli opus, monet,

inquam, nos, & mittit huc, vt cum Prophe-

tâ isto, praesens diuinae potestatis exemplar

videamus. Cùm enim abiectionem fratrum

suorum Israëlitarum congemuisset; Quid er-

go, inquit, dicemus? Nunquid iniquitas apud Deum?

absit. nimirum vt haec diceret, ipse quoque

mente humili; in isto Prophetâ, descende-

rat in domum figuli, & viderat quod do-

mus Israël lutum esset, aequè vt omne coe-

num gentium; & quia non pro debito sed

pro solâ gratiâ Deus figulus omnium, sumpsit

Abraham, cùm esset lutum Chaldaïcum &

ex illo, & ex seminis eius massâ luteâ, fecit

quae voluit vasa misericordiae, vasa honoris

& gratiae. Quid ampliùs illi debebat, quàm

vniuerso luto generis Adae? hoc ille sapiens

& humilis, & ideò verè sapiens quia humi-

lis, viderat & humiliter sentiebat; quia non

propter figuli inertiam, sed propter incom-

prehensibilem Iustitiam, rebelle lutum in

manu eius dissipatum suerat. Porrò vt ad

spectandam similitudinem figuli reuerta-

mur, dicamus nunc quando figulus ille co-

gnouit figmentum nostrum, suscipiendo

puluerem nostrum, tunc ipse faciebat opus

è luto manibus suis super rotam adhibitis

digitis suis, id est, donis Spiritus sancti, vt

perfecta iam in plenitudine temporis vasa,

thesauros susciperent misericordiae & ho-

noris. Sed ausum est infelix lutum bla-

sphemare figuli sui digitos. Quid igitur?

Nimirùm figulo iustissimè digitos suos so-

ris contrahente, & cum totâ manu ferien-

te, dissipatum est vas, dissipatione vali-

dâ.

Rupertus lib. 1. in Ieremiā cap. 10.

Aug. soliloq. cap. 31.

Num quaeram igitur quis fecit me. Tu

Domine fecisti me sine quo factum est ni-

hil, tu factor mei, ego opus tuum. Gra-

tias tibi ago Domine Deus meus, per quem

viuo ego, & per quem omnia viuunt, quo-

niam fecisti me. Gratias tibi plasmator mei,

quia manus tuae fecerunt me & plasmaue-

runt me.

Aug. sol ilo. cap. 20.

Nouisti figmentum nostrum figulus no-ster & omnes quasi lutum in manu tuâ.

Aug. lib. 5. de ciu. cap. 3.

Nempe figmentum fragilius, quàm va-

sa quae illâ rotatione finguntur.

Rupertus lib. 2. c. 21. in Gen.

Igitur quia sic voluit, & sic sapientia di-

ctauit, vnum de quo caeteri propagarentur,

formauit hominem de limo terrae.de limo,

inquam terrae. Manifestum est hoc, quia se-

cundùm corpus, homo terra est. Terra enim,

inquit Dominus, es, & in terram ibis.

Aug. in Ps. 102.

Nouit, quid fecerit, quomodo lapsum sit;

quomodo reficiendum sit, quomodo adop-

tandum sit, quomodo ditandum sit. Ecce

facti sumus de limo. Primus homo de terra,

terrenus; secundus homo de coelo coele-

stis.

Ambr. in Psal. 118.

Nosce tamen te ipsum homo: tuae animae

dicitur in Canticis Canticorum. Ni cognoue-

ris te formosa in mulieribus. Cognosce te anima

quia non de terra, non de luto es, quia in-

sufflauit in te Deus animam viuentem. At-

tende tibi, vt lex dicit.tibi, id est, Animae tuae:

saecularia te & mundana non teneant; ter-

restria non morentur; ad illum tota inten-

tione festina, ex cuius inspiratione consi-

stis.

Cognosce te anima, quia non de terra,

non de luto es, quia insufflauit in te Deus, &

fecit te in animam viuentem. Opus magnifi-

cum est homo, Dei inspiratione formatum.

Disce homo, vbi grandis, vbi pretiosus sis,

vilem te terra demonstrat, sed gloriosum

virtus facit, fides rarum, imago pretiosum.

An quicquam tam pretiosum, quàm imago

Dei est?

Ambr. ibid. Oct. 10.

VI. [Peccaui]

Peccaui: quid faciam tibi ô custos

hominum, quare posuisti me con-

trarium tibi?Iob 7.

ET iuuat & merui: pleno scelus ore fatendum est,

Culpa mea est nullo digna patrocinio.

Peccaui; fateor; nec quae malè crimina feci,

Vllo fucari posse colore, puto.

Nec mihi dedecoris metus est, neque cura pudoris,

Flagitio merui publica probra pati.

Ecce manus vltrò supplex tibi porrigo victas,

Quae mihi sit, tantùm, poena luenda, rogo.

Quid tibi vis faciam? quae te mihi, munera, mitē,

Quae mihi quae lenem victima reddat, erit?

Vis tua centenis cumulari altaria libis?

Aut pia fumosis tura micare focis?

Aut meus ipse tuas mauis, cruor imbuat aras,

Hostia criminibus substituenda meis?

Ah, foret illa meae vix par quoque victima noxa?

Namq́ meo est omnis crimine poena minor.

Non tamen esse reor tam saeuas Numinis iras,

Quae, nisi contentaecaedibus, esse negent.

Saepè tuus parti superatae mucro pepercit,

Et conseruato nomen ab hoste tulit.

Non sinit ingenium tantos tibi surgere motus,

Quantis pro merito culpa pianda foret.

O bonne terrigenûm custos, tutelaq́ mundi

Tot cui seruatam remq́, caputq́ ferunt.

En tua se mediâ elementia monstrat in irâ,

Quaq́ manu gladios, hâc quoq́ tendis opem.

Si paretis (quamuis summo mea causa patroni

Eloquio, melior nullius esse queat)

Pauca tamen pro me, vel pro te: (quod magis, optem)

Ne tua fors etiam sit mala causa, loquar.

Non nego, peccaui; communis at hic fuit error:

Cur ego, communi in crimine, sola luam?

Cùm ruerent alij, malè quo suus impetus illos

Impulit, inflammas Bacche Venusq́ tuas?

Dextra suum fulmen, quamuis vibrata, remisit,

Tensaq́ pro gladio lenis oliua fuit.

Cur mihi perpetuo contra aduersâre duello,

Ceu gladiator ego, tuq́ lanista fores?

Non satis est, culpam fassas tibi tendere palmas,

Criminibusq́ iram promeruisse tuam?

Quid, quod & egregij dederim tibi muneris ansam,

Materies laudis, dum mea culpa, tuae est.

‘Nā nisi peccassem, quid tu concedere posses?

‘Clementis nomen, non habiturus eras.

Iob 7.

Peccaui: quid faciam tibi ô custos homi-

num, quare posuisti me contrarium

tibi?

Rupertus in Gen. li. 8. ca. 6.

FAmosa lucta & totius ore Ecclesiae per

orbem celebrata, quâ homo cum Deo

luctatus est.

Orig. in Psal. 36. homil. 2.

Sicut enim sunt quaedam arma Dei, in

quibus esse dicitur lorica Iustitiae & gladius

Spiritus & scutum Fidei; ita etiam sunt arma

diaboli quibus indutus homo peccator. A

contrarijs igitur intelligamus contraria, &

statuamus duos milites armatos; vnum mi-

litem Dei, alterum militem Diaboli. Et si

quidem miles Dei habet loricam iustitiae, si-

ne dubio miles diaboli contrariam huic

gerit iniustitiae loricam. Et si miles Dei in

galeâ coruscat salutis, è contrario peccator

(qui est miles diaboli) galeâ perditionis in-

dutus est. Ita ergo est gladius quidam Spi-

ritus Sancti, in his qui militant Deo; est au-

tem & gladius maligni, in his qui militant

peccato, quem gladium nunc euaginare di-

cuntur peccatores.

Ambr. in Ps. 36

Quis est gladius peccatoris, nisi contra-

rius gladio Spiritus Sancti?

Orig. hom. 2. Ps. 36.

Quomodo autem putandi sunt peccato-

res euaginate gladium? dum iam impuden-ter, & absque vllo verecundiae velamento

iniquitates suas perpetrant, nec erubescunt

aut reuerentur nectamquam in vagina ne-

quitiam suam recondunt & contegunt, sed

superbo & elato spiritu, velut gladium

quemdam denudant.

Ambr. in c. 17. Apoc.

Cum agno pugnauerunt qui Ecclesiam

Dei persecuti sunt.

Hugo Card. in eundem locum.

Haec pugna coepta est à principio mundi

in Cain & Abel.

Iob 15.

Tetendit [impius] aduersus Deum manū suam,

& contra omnipotentem roboratus est.

Greg. in hūc locum.

Sunt namq́ue nonnulli, qui etsi quâ ali-

quando agere contra Omnipotentis Dei iu-

dicium nituntur, ipsâ impossibilitate ex-

plendae voluntatis suaefracti, ad semetipsos

respiciunt; atque ad eum, quem contemne-

re voluerant, conuertuntur; & qui discede-

re longè poterant, si quod vellent implere

valuislent, per hoc aliquando saluantur,

quia quod voluerunt implere nequierunt;

vnde ad se reducti, cuius sint conditionis,

aspiciunt, & plangunt se contraria veritati

voluisse.

Aug. li. 22 cōt. Faustū. cap. 70.

Sic Saulum Ecclesiam persequentem

Deus de coelo vocauit, prostrauit, tamquam

percussit.

Nam qui omnia nostra moderatur, ac

dispensat Deus, nobis per malitiae viam ince-

dentibus occurrit, offendicula obijciens,

quae nos à peccato remorentur, & abar-

ceant.

Basil. hom. 13. in Ps. 48.

Greg. loco iā citato.

Sed & nonnulli sunt, qui hoc quod per-

uersè contra Deum appetunt, iusto Dei iu-

dicio implere nequiùs permittuntur, & cùm

eos malitia accendit, potentia roborat, tan-

to iam semetipsos in errore cognoscere ne-

queunt, quanto in rebus affluentibus extra

se semper per potentiam trahuntur; de quo-

rum intentione dicitur: Tetendit aduersus Deum

manum suam, & contra Omnipotentem robora-

tus est.

Eccles. 46. Mach. 2. c. 7.

[Sed] contra Deum pugnare non est facile.

Tu [igitur anima mea] ne existimes tibi im-

punè futurum, quod contra Deum pugnare tentaue-

ris.

Chrys. homil. 4. de patientiâ Iob.

Job, cuius rei gratiâ, dimicaret, nesciebat;

nesciebat quoniam ei gymnasium palaestra

erat proposita; sermomem ad iudicem vertit,

animaeq́ue oculum ad alta dirigit, non bla-

sphemans sed orans cum lacrymis; Vt quid

me posuisti contrarium tibi?

Greg. in c. 7. Iob. l. 8. cap. 22.

Tunc autem sibi contrarium Deus homi-

nem posuit, cùm homo Deum peccando de-

reliquit. Iustus verò conditor hunc sibi con-

trarium posuit, quia inimicum ex elatione

deputauit.

Greg. in c. 7. Iob. li. 8. c. 21. & 22.

Et ecce fatetur [Iob] malum, quod fecit,

sed bonum, quod Deo in recompensatio-

nem debeat offerre, non inuenit; quia ad ab-luendam culpam quaelibet humanae actionis

virtus infirma est, nisi hanc misericordia pa-

rentis foueat. Cur [ergo] quasi contrarium

tibi hominem despicis, qui certus scio, quia

perire ipsum, quem despicere crederis, non

vis?

Aug. manual. cap. 23.

Peccaui peccatum grande, & multorum

sum mihi conscius delictorum; nec sic de-

spero, quoniam vbi abundauerunt delicta,

supera bundauit & gratia.

Bern. serm. 81. in Cant.

Miser ego homo? quis me liberabit à ca-

lumniâ huius pudendae seruitutis? miser sed

liber, liber quia similis Deo, miser quia con-

trarius Deo. O custos hominum, quare me

posuisti contrarium tibi? posuisti, cùm non

prohibuisti: Alioquin ipse me posui, & factus

sum mihimet grauis. Iustissimè quidem vt

hostis tuus, sit hostis meus; & qui tibi repug-

nat, repugnet & mihi; ego qui tibi, mihi ip-

si contrarius sum.

VII. [Cur faciem tuam abscondis]

Cur faciem tuam abscondis, & arbi-

traris me inimicum tuum?Iob. 13.

ERgo meus, tantae causam tibi praebuit irae

Qui condonandus leniter error erat?

Credideram toruos tantùm te fingere vultus,

Nec nisi compositis os simulare minis.

Scilicet vt flenti genitrix negat vbera nato,

Sed negat, vt lacrymis saepiùs illa petat.

Aut qualis puero fugiens negat oscula nutrix,

Oscula; quae toties, dum fugit ille, dedit.

Sic ego te fictos rebar mihi ducere vultus,

Vtq́ magis sequerer, fingere velle fugam.

At geritur video, dictores seria bello,

Falsa, nec, vt rebar, larua, sed ira fuit.

Auertisq́ oculos, dedignarisq́ videri,

Pax veluti numquam concilianda foret.

Et fugis, vt viso fugit eminus hostis ab hoste,

Aut quem fulmineo dente lacessit Aper.

Seu timeasq́ oculis visus saxessere nostris

Occulis oppositâ lumina cauta manu.

Quo precor, ah tantam merui pro crimine poenam,

Vt velut indignans ora videnda neges?

An quia peccaui, vultu frustraris amantem?

Ah vultu! miseris qui solet esse salus.

Aut mea ne magicas iaculentur lumina flammas,

Sibilet aut nostro Regulus ore, times?

Anteueni tutis Cyrceos visibus orbes,

Vibratamq́ oculo pelle nocente necem.

Donec enim verso me dedignabere vultu,

Te, dolor, irato viuere, maior erit.

Nullius alterius faciunt mihi lumina bellum,

Nullius alterius labra, genaeq́ mouent.

Pulcra tuos possum Tithonia spernere crines,

Poena nec est oculis, Phoebe carere tuis.

Possum formosisq́ comis, oculisq́ carere,

Nullaq́ me vinctam compede forma tenet.

Attamen absque tuis oculis, mea vita, meum cor

Viuere, non aliter quàm sine corde, queo.

Cense igitur reliquos, quos abdo pectore questus.

Sitam dura, oculis, poena, carere tuis?

O quanto! ô quanto mihi grandius hoc tormentū est,

Te quod amem mea lux, me tamē haud redames.

Iob 13.

Cur faciem tuam abscondis, & arbitraris

me inimicum tuum?

Aug. solilo. cap. 1.

QVare faciem tuam auertis, gaudium

meum per quod gaudeo? vbi es abs-

conditus, pulcer, quem desidero? odorem

tuum haurio, viuo & gaudeo; te autem non

video; vocem tuam audio & reuiuiso; sed

cur faciem tuam abscondis? fortè dicis; Nō videbit

me homo & viuet. Eia Domine, moriar, vt te vi-

deam; videam, vt hîc moriar. Nolo viuere,

volo mori; dissolui cupio, & esse cum Chri-

sto; mori desidero vt videam Christvm;

viuere renuo, vt viuam cum Christo.

- Lumen persaepè tuenti,

Numinis aeterni, nubes densissima, sese

Protinùs iniecit mediam, seq́ abdidit ingens

Fulgor, & ardentem fixit mihi corde dolorem,

Vt mihi iam propiùs posito se praepete cursu

Eripuit, cepitq́ fugam. Cur istud? Amari

An quod à me semper cupiat, cupideq́ requiri?

Namque ita moris habent homines quoque. -

Naziā. de virtute humanâ.

Si quis enim offenderit seruulorum,

auertere ab eo vultus solemus. Si apud ho-

mines hoc graue dicitur, quanto magis a-

pud Deum? vides enim quòd faciem suam

Deus à Cain muneribus auertit. Ideò Dauid

orat vt flagelletur potiùs quàm proijciatur à

facie Dei. Ideò iustus ait: Vultum tuum Domine

requiram. grande ergo supplicium, proijci à

facie Dei. Proiectus est Adam de Paradyso;

neque immeritò, ipse enim antè se absconde-

rat à facie Dei. Exiuit & Cain à facie Dei; quia

putauit Deum esse fallendum, vt crimen

negaret. Quomodo proijciat Deus à facie

suâ, audi dicentem: Tollite illum in tenebras ex-

teriores.

Ambr. Apolog. pro Dauid.

Bern. serm. 35. in Cant.

Igitur quae Anima semel à Deo didicit in

intimis suis Dei praesentiâ suspirare, & quae-

rere faciem eius semper, talis anima, nescio, an

vel ipsam gehennam ad tempus experiri hor-

ribiliùs poenaliúsve, ducat, quàm post spiri-

tualis studij huius, gustatam semel suauita-

tem, exire denuò ad illecebras, vel potiùs

molestias carnis: audi enim hominem ex-

pertum quae loquitur: Bonus es, inquit, Domi-

ne sperantibus in te, animae quaerentite. audi &

alium similem huic: Tibi dixit cor meum; exqui-

siuit te facies mea, faciem tuam, Domine, requiram.

Ab hoc bono, si quis auertere sanctam illam

animam conaretur, puto, haud secus acce-

pisset, quàm si se de Paradyso, & ab ipso in-

troitu gloriae, conspiceret deturbari.

Ambr. in Psal. 43.

Est enim [Christvs] fulgor aeternus ani-

morum, quem ideò Pater misit in terras, vt

eius illuminati vultu, aeterna & coelestia

sperare possimus, qui antè terrenâ caligine

tenebamur inclusi.

Amb. in Psal. 118.

Desiste [ergo anima] hominis habere pec-cata, & videbis faciem meam; qui enim fa

ciem meam videt, debet esse sine peccato.

Esto Angelus, hoc est diuini minister impe-

rij; obsequere mandatis Domini: cùm fueris

Angelus, videbis faciem Domini. ipse Do-

minus Iesvs ait: Beati mundo corde, ipsi enim

Deum videbunt: aduertis quid à te exigatur vt

videas Deum? Emunda igitur cor tuum.

Ambr. in Psal. 43.

[Sed]auertere à nobis Deum faciem suam,

putamus, quando sumus in aliquibus affli-

ctionibus constituti.

Bern in Scala.

Ne timeas, ô Sponsa, ne desperes, ne exi-

stimes te contemni, si paulisper tibi subtra-

hit Sponsus faciem suam. Omnia ista coo-

perantur tibi in bonum, & de accessu & re-

cessu lucrum acquiris. Tibi venit, tibi & re-

cedit; venit ad consolationem, recedit ad

cautelam.

O bona absconsio, quae efficitur perfe-

ctio! Gloria mea, Deus meus, abscondis the-

saurum tuum, vt incites cupidum; recondis

margaritam, vt augeas quaerentibus amo-

rem; differs dare, vt doceas petere; dissimu-

las audire petentem, vt facias perseueran-

tem. quod planè indicat illa flebilis, quae

tuum in sepulcro natum Christvm, iter

mortuos, quaerebat viuum, durantibus ad-

huc tenebris; quam accenderas vt quaereret,

sed quaerenti disparebas vt perseueraret: per-

seuerauit sperans, & sperauit perseuerans; &

quia in spe perseuerauit, videre te meruit.

Beata visio & plena exultatio.

B. Anselmi medit. cap. 5.

Aug. medit. cap 39.

Placare, obsecro, & miserere mei, & non

auertas faciem tuam à me, qui pro me redimen-

do non auertisti faciem tuam ab increpantibus &

conspuentibus in te.

VIII. [Quis dabit capiti meo aquam]

Quis dabit capiti meo aquam, &

oculis meis fontem lacrymarum,

& plorabo die ac nocte?Hierem. 9.

QVis mihi det, liquidas caput hoc vertatur in vndas,

Totq́ fluat guttis, quod stetit antè, comis?

Fronte patet campus quem flebilis imber inundet,

Ripa nec, vt fluctus exspatientur, obest.

O mea, si subitò, duo flumina, lumina fiant!

Sat capiet geminas alueus aptus aquas.

Ille meis totus lacrymis non sufficit imber,

Perpetuò flentis, qui rigatora senis.

Capta nec Andromache, quâ lumina proluit vndâ,

Illa meis lacrymis vnda sat esse potest.

Nec tua, Iesside, lacrymati balnea lecti,

Balnea nocturnis humida semper aquis.

Nec quibus es solitus ieiunia pascere, guttae,

Nocte, dieq́, tuus quae tibi panis erant:

Illa nec illuuies plorabilium lacrymarum

Quam pluit in Domini Magdala moesta pedes:

Nec (tibi, qui geminis inarauerat humida sulcis

Lumina) fons moestae, Petre perennis aquae.

Sed tua, Nile, velim septemplice flumina riuo,

Cùm vagus Isiacos obruis amnis agros.

Aut qualis madidum cùm mergit Aquarius annum,

Totaq́ in hybernas astra liquantur aquas;

Aut potiùs trepidas qualis ruit imber in vrbes,

Omnia cùm pluuio claustra reclusa Ioui.

Culminaq́ & turres & acuta cacumina, cautes,

Et nemora & montes, nil nisi pontus erant.

Hos oculis voueam grauidis mihi currere nimbos,

Et caput hoc, totus fiat vt Oceanus.

Aut saltem in geminos tabescere lumina riuos,

Perpetuóve meaes amne natare genas.

Nec siccari oculos, nisi cùm stupor obstitit illis,

Finiat vt lacrymas vltima gutta meas.

Felices nimiùm, vitreae, gens caerula, nymphae,

Membra quibus fluido sunt liquefacta vitro!

Vosq́, paludosis mutatae fontibus artus,

Quas vetus est quondam fama professa nurus.

Cur mihi non liquidis stillant quoque brachia riuis,

Glaucaq́ muscosis fluctuat vnda comis?

Illa ego sum, fontem quae non admittor in vllum,

Illa ego sum frustrà quae liquor esse velim.

O vtinam! celerem vertar, nouus Acis, in amnem,

Qui, Galataea, tuo flumen amore fuit.

Aut aliquod, fieri iubeat me Biblida, Numen,

Quod fieri iussit Biblida, fontis aquam!

Aut, Acheloë, tuâ liceat mihi ludere formâ,

Hercule decepto, cùm leue flumen eras!

Non ego tunc, Acheloë, precaria corpora ponam,

Taurus, vt exuto fluminis ore, puter.

Et licet obscuri fuerim nisi nominis amnis,

Non ego me nomen vile fuisse, querar.

Iugis aquae largus tantùm mihi suppetat imber,

Caetera, securum nomen honoris erit.

Tum mea inexhaustos deducent lumina riuos.

Pindus vt aestiuâ de niue, voluit aquas.

Perq́ fluent lacrymae, veluti vaga flumina, vultum,

Flumina lace fluent, flumina nocte fluent.

Nec nisi flere, meis oculis erit vlla voluptas,

Donec erunt lacrymis crimina mersa meis.

Hierem. 9.

Quis dabit capiti meo aquam, & oculis

meis fontem lacrymarum, & plorabo

die ac nocte?

Hieron in c. 9. Hierē.

SI totus vertar in fletum, & nequaquam

guttae sint lacrymarum, sed abundantia

fluminis, non satis dignè fleuero.

Bern. ser. 16. in Cāt.

Quis dabit capiti meo aquam, & oculis meis fon-

tem lacrymarum? vt praeueniam fletibus fle-

tum & stridorem dentium, & manuum pe-

dumq́ue dura vincula; & pondus catenarum

prementium, stringentium, vrentium, nec

consumentium. Heu me mater mea, vt quid

me genuisti filium doloris, filium amaritudi-

nis, indignationis & plorationis aeternae!

Ambr. in Psal. 118.

Nescit flere qui flenda committit; & cùm

sit ipse lacrymabilis, non habet culpae lacry-

mas suae.

Greg. lib. 3. dial c. 34. & l. 6. registri.

Axa suspirans, à patre terram irriguam pe-

tit; quia à creatore nostro, cum magno desi-

derio, quaerenda est lacrymarum gratia. Hinc

irriguum superius accipit anima, cùm sese

in lacrymis coelestis Regni desiderio, affligit:

irriguum verò inferius accipit, cùm inferni

supplicia, flendo, pertimescit.

August medit. cap. 36.

Tu quidem Rex gloriae & omnium virtu-

tum magister, docuisti nos verbo & exem-

plo, gemere ac flere, dicens: Beati qui lugent,

quoniam ipsi consolabuntur. Tu fleuisti defun-ctum amicum, & lacrymatus es valdè super

perituram ciuitatem. Rogo te, bone Iesv, per

illas preciosissimas lacrymas tuas, & per om-

nes miserationes tuas, da mihi gratiam lacry-

marum quam multùm desiderat & appetit

anima mea; quia sine dono tuo, non possum

habere eam: sed per Spiritum sanctum tuum,

qui duta corda peccatorum mollit, & ad fle-

tum compungit; da mihi gratiam lacryma-

rum, sicut dedisti Patribus nostris, quorum

vestigia debeo imitari, vt plangam me in o-

mini vitâ meâ, sicut ipsi se planxerunt nocte

ac die. Da mihi irriguum superius & irriguū

inferius, vt sint mihi lacrymae panes die ac nocte.

Da mihi, dulcissime, fontem irriguum fon-

temq́ue perspicuum, in quo lauetur assiduè

istud iniquitatum holocaustum. Da mihi

gratiam lacrymarum benedicte & amabilis

Deus, praecipuè ex multâ dulcedine amoris

tui & commemoratione misericordiarum

tuarum. Tribue pro bonitate & pietate tuâ,

vt iste calix tuus inebrians & praeclarus sa-

tiet sitim meam.

Naziā. orat. 3.

Lacrymae siquidem sunt peccati diluuium

& mundi piamentum.

Hugo Cardinal. in cap. 9. Hierō.

Et sicut torrens, diuersa obstacula diruit,

sic lacryma feruētis desiderij, omnia pecca-

ta diluit, omnia tormonta contemnit, & cur-

sum suum ad Deum peragit, vsque dum per-

ueniat ad aspectum Dei. Ecclesiastici c. 35.

v. 16. Vers. 19

Nónne lacrymae viduae ad maxillam descendunt? A

maxillâ enim ascendunt, vsque ad coelum.

Aug. medit. cap. 37.

Percute Domine, percute, obsecro hanc

durissimam mentem meam, piâ & validâ cu-

spide dilectionis tuae, & altiùs ad intima pe-

netra potenti virtute; & sic de capite meo e duc a-

quam immensam, & de oculis meis verum fontem

lacrymarum iugiter manantem ex nimio affe-

ctu, desiderio visionis pulcritudinis tuae; vt

lugeam die ac nocte, nullam in praesenti

vitâ recipiens consolationem.

Aug. medit. cap. 36.

Da mihi, quaeso, lacrymas ex toto affectu

internas, quae peccatorū meorū possint sol-

uere vincula, & coelesti iucūditate semper re-

pleant animam meam. Venit mihi in mētem

alterius mulieris deuotio mira, quae te in se-

pulcro iacentem, prae amore quaerebat, quae

recedentibus discipulis de sepulcro non

recedebat, quia sedebat ibi tristis aomaerens.

Si ergo ita fleuit, & in fletu perseuerauit mu-

lier, quae viuentem cum mortuis quaerebat,

quae te manu fidei tangebat; quomodo te

plangere & in planctu persistere debet ani-

ma, quae te redemptorem suum iam coelo

praesidentem, & vbique regnanter corde

credit, ore confitetur? Quomodo ergo ge-

mere & flere debet talis anima, quae te toto

corde diligit, teq́ue toto desiderio videre

concupiscit?

IX. [Dolores inferni circumdederunt me]

Dolores inferni circumdederunt

me, praeoccupauerunt me laquei

mortis.Psal. 17.

ERgo iterum Actaeon aliquis noua fabula fiet,

Infelix canibus, praeda voranda suis?

En, mihi mens nemorum studijs iuuenilibus arsit,

Et perijt studijs mens prope capta suis.

Mens fuit, ancipites venatu pellere curas;

Non tamen in syluis, pulcra Diana, tuis.

Sylua mihi rapidis non est latrata molossis,

Lustra nec infestâ sollicitata cane.

Nec iuga Taygeti neque Maenala territa cornu,

Nec fuluus volucri cuspide stratus aper.

Nec mea Parthenijs circumdata retia syluis,

Nec meditata feris callida lina dolos.

Numquam ego vel pedicas, venabula, tela, vel arcus,

Vlláve Spartanae Virginis arma tuli.

O vtinam mensista mihi, Dictynna, fuisset!

Non ego nunc praedae cingerer arte meae.

Heu quibus imprudens studiis mihi torpuit aetas!

Quin potiùs, nemorum crura notata rubis?

Cur quaesita tuis mihi praemia, Bacche, trapetis?

Aut agitata tuis praeda, Cupido, iugis?

Non tantùm pharetram neque tantùm tela Cupido,

Cauta sed, vt fallas, fila, plagasq́ geris.

Pampineos tantùm neque concutis Euie thyrsos,

Sunt quoque, quêis capias ebria crura, doli.

Cùm surgit Dalilae Sampson malè tonsus ab vlnis,

Vincta Philisthaeo brachia fune tulit.

Cùm iacet ignoto Noe superatus Iaccho,

Compede succiduos stringis Iacche pedes.

Ecce, volupta suis iam me quoque cassibus ambit,

Quae toties votis praeda petita meis.

Hei mihi, quot circum pedicarum indagine cingor!

Seu fera venantûm praepete septa globo.

Scilicet illa fuit spectri feralis imago,

Antonio, celsi culmine visa iugi:

Cùm patuêre, oculi collecta sub vnius ictum

Omnia, quae mundo didita regna iacent;

Omnia, ceu paruâ tellusq́, polusq́ tabellâ,

Pictaq́ stant minimo corporatota vitro:

Omniaq́ haec ingens obsepserat vndique rete,

Multaq́ furtiuis stamina sparsa vijs.

Quisque suos laqueos, sensit sua vincula quisque;

Hic caput, ille pedes vinctus, & ille manus.

Nempe suâ capitur laqueatus quisque voluptâ,

Vt visco stolidae decipiuntur aues.

Ah! sua nexilibus tendit mors vndique tramis

Retia, arachnaeo callidiora dolo.

Vtq́ sedet nigro venator araneus antro,

Insidians pennis, stridula musca tuis:

Sensit vbi motâ trepidare cubilia, tela,

Emicat, & trepidam raptat in antra feram:

Aut qualis viridi latet arbore callidus auceps,

Pennipedi meditans vincla dolosa gregi.

Linigeros abdit vicino gramine vallos,

Spargit & in nitido plurima grana solo.

Et circum inclusas secretâ crate volucres,

Quaeq́ canant vinctae compede, ponit aues.

Hae saltu, & cantu; leuis ille for amine buxi;

Hae socias; praedam, decipit ille suam.

Venantûm haud aliter scelerum comitata coronae

Implicat insidijs mors sua quemque suis.

Quiq́ super laqueos nisus dare corpora saltu,

Heu miser, in stygias praecipitatur aquas!

Psal. 17.

Dolores inferni circumdederunt me, prae-

occupauerunt laquei mortis.

Aug. solilo. cap. 12.

ECce Domine Deus meus, mundus totus

plenus est concupiscentiarum laqueis,

quos parauerunt pedibus meis, & quis effu-

giet hos laqueos?

Hiere. Thren. 3.

Venatione ceperūt me quasi auē inimici mei gratis.

Ambr. de bono mortis cap. 5.

Auis enim quae descendit ex alto, vel quae

in altum se extollere non potest, frequenter

aut laqueis capitur, aut visco fallitur, aut qui-

buscumque irretitur insidijs: sic quoque &

anima nostra. Laqueus, in auro; viscus, in ar-

gento; nexus, in praedio; clauus est in amore.

Dum aurum petimus, strangulamur; dum ar-

gentū quaerimus, in visco eius haeremus; dum

praedium inuadimus, alligamur. Quin etiam

mulieris decus, dum tentat, astringit.

Bern. serm. 3. super Qui habitat in adiutorio.

Sed qui sunt venatores isti? venatores vti-

que pessimi & nequissimi, callidissimi & cru-

delissimi. Venatores qui cornu non sonant

vt audiantur, sed sagittant in occultis imma-

culatum. Ipsi Rectores sunt tenebrarum ha-

rum, astutissimi versutiâ & malitiâ diabolicę

fraudis; ita vt, sicut est ante venatorē bestia;

sic ad eorum comparationē sit quilibet astu-

tissimus hominum.

O anima fragilis ad resistendum, facilis ad

cadendum, difficilis ad surgendum! quali-

ter istius aduersarij laqueos euadere poteris,

quem tantis subtilitatibus praeditū agnoscis?

Bonau cap. 1. soliloq.

Orig. hom. 2. in Cāt.

Intellige quia in medio laqueorum am-

bulas, & subtus machinas transeas imminen-

tes. Omnia retibus plena sunt; Diabolus la-

queo cuncta compleuit.

Aug. soliloq. cap. 16.

Ecce tetendit ante pedes nostros la queos

infinitos, & omnes vias nostras varijs imple-

uit decipulis, ad capiendas animas nostras, &

quis effugiet? laqueos posuit in diuitijs, la-

queos posuit in pauperatate, laqueos tetendit

in cibo, in potu, in voluptate, in somno, & in

vigiliâ; laqueos posuit in verbo, & in opere,

& in omni viâ nostrâ.

Abscondita est in terrâ pedica eius, & decipula il-

lius super semitam. In terrâ pedica absconditur,

cùm culpa sub terrenis commodis occulta-

tur; inimicus quippe insidians ostendit hu-

manae menti, in terreno lucro, quid appetat,

& occultat peccati laqueum, vt eius animam

stringat, quatenus videat quid est quid con-

cupiscere valeat, & tamen nequaquam vi-

deat in quo culpae laqueo pedem ponat. Et

tunc ab antiquo hoste super semitam deci-

pula ponitur, quando in actione huius mun-

di, quam mens appetit, peccati laqueus pa-

ratur; quae videlicet non facilè deciperet, si

videri potuisset; sic quippe decipula ponitur,

vt dum esca oftenditur, nequaquam ipsa à

transeunte videatur. Saepè ergo proponun-

tur animo cum culpâ honores, diuitię, salus,

& vita temporalis, quae mens infirma, dum

quasi escam videt, & decipulam non videt,

per escam quam vidēs appetit, in culpâ con-

stringitur, quae non videtur.

Greg. lib. 14. mor. c. 6. in c. 18. Iob.

Et quemadmodum peruersi quidam &

subdoli homines, quorū studium est & pro-

positum ex aliorum bonis ditescere, (eam ta-

men potentiam non habent, vt apertâ vio-

lētiâ vtantur) vias insidiosè obsidere solent;

& si locum aliquem circa illas aut conualli-

bus profundis interruptum, aut dumorum

densitate obscurum viderint, in illum sese

abdunt; & huiusmodi velamento, viatorum

circumquaque conspectum, ne praeuidean-

tur, amoliti, ex inopino illos adoriuntur, ne-

quisquam eorum laqueos periculosos vide-

re priùs queat, quàm in illos incidat: ita & Sa-

tan infensus nobis, & antiquus hostis, mun-

danarum oblectationum vmbris sese insi-

nuās (quae periculosae circa vitae huius viam,

latronem occulere solent, & latibula praebe-

re insidiatori) indè improuisos nobis perdi-

tionis laqueos substernit. Oportet itaque

nos animi oculos perpetuò vigiles circum-

quaque diducere, & quidquid iucundum

apparet, mox suspectum habere, & praeter-

currere; nec aliquam illi cogitationem ap-

plicare, etiamsi aurum copiosè propositum

videatur, & idoneum quod à volentibus tol-

latur, etiamsi quascumque delicias terra

proferat, & preciosa tabernacula ostentet:

etiamsi choreas, comessationes, ebrietates, &

mensas concentuum modulatione iuncundas

videamus; etiamsi offeratur venustas corpo-

rum. Sub his namque omnibus ita iucundis,

latebras habet communis noster hostis, ex-

pectans num per obiectorum spectacula il-

lecti, relictâ Regiâ viâ, ad ipsius aliquando

insidias ipsi vltrò declinemus. Et plurimùm

sanè timendum est, ne quo pacto illis incau-

tè accurrētes, & oblectationem illam, quam

vsurpantibus offerunt, nihil habere periculi

putantes, primo statim gustu, dolosè abdi-

tum hamum voremus, atque illo postea (no-

limus, velimus) ligati, ad terribiles latronis

latebras Mortem, scilicet, per huiusmodi ille-

cebras, imprudentes trahamur.

Basil. de non adhaerendo rebus saeculatibus.

Ambr. lib. de bono mortis cap. 6.

Attolle [ô homo] animam tuam ne eam

illiciat esca laqueorum. Voluptates saeculi,

escae quaedam sunt, & (quod peius est) escae

malorum, escae tentationum. Dum volupta-

tem quaeris, laqueos incurris. Oculus enim

meretricis laqueus amatoris est; oculus ergo

meretricis, est laqueus. Laqueus est etiam

sermo meretricis, qui obdulcat ad tempus,

fauces tuas, & postea exasperat eas amaritu-

dine conscientiae peccatricis. Laqueus est

aliena possessio plena amoenitatis. Om-

ne iter istius vitae plenum laqueorum est.

Vnde iustus dicit: In viâ hâc, quâ ambula-bam, absconderunt laqueos mihi.

Ibid.

Quoties inimicus, cordi nostro conatur in-

serere, quo nos reflectat à sanctitatis propo-

sito & pijs votis? Quoties corporeos inflam-

mat ardores? Quoties occursare facit oculos

meretricios, quibus castum sustentet affectū,

vt improuiso amoris spiculo feriat imparatū?

Quoties inserit animo tuo verbum iniquū,

& cogitationes cordis absconditas? His ani-

ma, quae cupit euolare, deponitur. Sed tu ob-

luctare quasi bonus miles Christi Iesv.

Ibid.

Et quid de extraneis laqueis loquar? hostis

nobis laquei sunt cauendi in ipso hoc cor-

pore nostro, laquei circumfusi nobis sunt,

quos debemus vitare.

Ambr. lib. 4. in c. 4. Lucae.

Honorum gratia, sublimitas potestatum,

epularum suauitas, forma meretricis, laqueus

est Diaboli.

Ambr. de bono mortis. c. 9.

Ergo nō laqueis nos credamus, & retibus

ijs quae decipiunt & illudunt; non sequamur

illecebrosa & seductoria.

Aug. in Ps. 68.

Sed tantum valet animi praesumptio, vt

& coram ipsis muscipula sit, & incidant in

eam; obscurentur oculi eorum ne videant.

Aug. soliloq. c. 16.

Sed tu Domine libera nos de laqueo ve-

nantiū, & à verbo aspero, vt cōfiteamur tibi,

dicentes: Benedictus Dominas, qui non dedit nos in

captionem dentibus eorum: Anima nostra sicut pas-

ser erepta est de laqueo venantium, laqueus contri-

tus est, & nos liberati sumus.

X. [Non intres in iudicium cum seruo tuo?]

Non intres in iudicium cum seruo

tuo?Psal. 142.

QVod decus est Dominis, ad iura lacessere seruos?

Palmaq́ quae serui, iure vadantis Herum?

Et seruilis hero vertit victoria probro,

Et reus offensae seruus herilis abit.

Crede mihi, pudor est, mecum tibi texere rixas,

Iurgia nec tecum conuenit esse mihi.

Non ego sum, tantae cui sit fiducia pugnae,

Non ego materies litibus apta tuis.

Nempe tuis scribi vis bella forensia fastis,

Aut mea, fortè, tuam vincere, caussa potest:

Cuius erit felix adeo facundia linguae,

Quae sperare sibi tanta tropaea queat?

Iuridici nulla est ita vox exercita rixis,

Quo tua debilior caussa, loquente, cadat.

Heu nimis immitem dispensas cognitor vrnam,

Nec tuus inflecti se rigor ille sinit!

Sat tua nota quidem gemino clementia mundo;

Blandaq́ & in poenas est tibi lenta manus:

Moestaq́ cum statuis, tristi tibi moeror in ore est,

Tamq́ rei damno, quàm reus ipse, doles.

Parq́ tibi poena est de crimine sumere poenam,

Ac sua de plexo crimine poena reo est.

Nec sibi, quam patitur, possit quis demere noxam,

Quisque sui quamuis arbiter ipse foret.

Non tamen vt veras habeant haec carmina laudes

Ausim Iudicij puncta subire tui.

Nam licet in miseros bonus es, veniaeq́ paratus,

In sontes etiam, iure, seuerus agis;

Et tibi tam iustâ pendet lanx vtraque librâ,

Par sit vt ex aequo gratia, parq́ rigor.

Nec sinis affectus, captiuaq́ pectora duci,

Nec subigunt animum lenia verba tuum.

Nec, si caussidici vox incatauerit aures,

Facundâ minimum diluat arte nefas.

Perdidit hic cassas facundiâ, Suadaq́ vires,

Et silet hoc omnis gratia muta loco,

Nec prece, nec precio; nec fraude, nec arte, nec astu

Prostitit hoc vmquam vendita caussa foro.

Quis secet intrepidus tam duro Iudice lites,

Aut tantùm impauidus pareat ante Deum?

Non ego si saeui vocer inter ouilia Martis,

Dura tui metuam septa, Gradiue, fori.

Nec trepidem (licet ipsa Decem citet hasta virorum)

Ne mea, centeno iudice, caussa labet.

Nec tua, (caussarum scopulos) insamia, Cassi,

Pulpita, si iubeat Praetor, iniqua querar.

Nec Rhadamantaei verear subsellia regni,

Scamnaq́ Dyctaei litigiosa Ducis.

Nec, quibus inclusas tenet arbiter AEacus vmbras,

Infernis dubitem iura subire plagis.

Quilibet in caput hoc dictet suffragia iudex

Et ferat immites quaelibet vrna notas:

Caussarum mihi tot lingua est inflata tropaeis,

Se putet vt nullo cedere posse foro.

Vnius at timuit solummodo Iudicis vrnam,

Iudicis & testis qui vice solus agit.

Qui, semel vt saeuâ sententia lata tabellâ est,

Nec prece, nec lacrymis, triste retractat opus.

O durum, ô fatale reis, miserisq́ tribunal,

Quo Iudex rigido tam grauis ore sedet!

Dicitur immotis triduoq́ supinus apertis,

Hunc oculis Agathon extimuisse diem.

Vtq́ sibi noxae Paulus non conscius esset,

Hoc tamen est veritus iudice stare nocens.

Quiq́ sui Salomon doctissimus audijt aeui,

Mens pura est, quemquam dicere posse, negat.

Quin sacer hâc etiam trepidus formidine Psaltes;

Iudice te, tutus quis reus, inquit, erit?

Quiq́ tot aduersos tulit aequo pectore casus,

Vix fore clara satis sydera; Iobus ait.

Si trepidant igitur, tanto censore, columnae.

Quo stabunt tabulae, ligna caduca, pede?

Siq́ tremunt pauidae nutante cacumine cedri,

Quâ spe parua suam sylua tenebit humum?

Frigidus, heu! refugit mihi toto corpore sanguis,

Aspectus quoties haec subit vrna meos.

Non secus ac visâ cumvictima fortè securi,

Decepto refugit verbere tunsa caput.

Parce precor, neque ius mihi dic hâc cognitor vrnâ

Sancta Themis caussâ qua cadat ipsa suâ.

Psal. 142.

Non intres in iudicium cum seruo tuo.

Aug. in Ps. 142.

NOn litigemus; nolo tecū habere caus-

sam, vt ego proponam iustitiam meam,

tu conuincas iniquitatem meam. Indignum

est tibi, cum seruo tuo intrare in iudicium,

nec quidem cum amico tuo. Noli ergo in-

trare mecum in iudiciū Domine Deus meus.

Quamtumlibet rectus mihi videar, produ-

cis tu de thesauro tuo regulam; coaptas me

ad eam, & prauus inuenior; ne intres in iudicium

cum seruo tuo: misericordiâ indigeo, fugitiuus

redeo, pacem quaero.

Iob 14.

Dignum ducis, super huiuscemodi aperire oculos

tuos, & adducere eum tecum in iudicium?

Ambr. in Psal. 36.

Vocat te: in iudicium venies. Quid respon-

surus es ei, qui nisi iterum tibi donet, peristi?

ideò S. Dauid iudicium refugit, misericor-

diam poscit, dicens: & ne intres in iudicium cum

seruo tuo.

Bern. serm. 8. super Beati qui habitant.

Quid enim tam pauendum, quid tam ple-

num anxietatis & vehementissimae sollicitu-

dinis excogitari potest, quàm iudicandum

astare illi tam terrifico tribunali, & incer-

tam adhuc expectare sub tam districto Iu-

dice sententiam. Horrendum est, ait Aposto-

lus, incidere in manus Dei viuentis.

Ipse est autem testis & Iudex, Iudex &

testis, quem nulla conscientia peccatrix effu-

gere potest. Omnis enim nuda & aperta sunt

oculis eius.

Ambr. in orationibus.

Chrys. in c. 4. Matth. hom. 14.

Et sicut illi, qui è carceribus educuntur,

vnà cum ipsis catenis ad iudicium protra-

huntur, sic omnes animae, cùm hincemigra-

uerint, varijs peccatorum catenis implicitae

ad terribile illud ducentur tribunal.

[Et ecce ego] iam iam praesentabor ante

districtum iudicem de operibus meis ratio-

nem redditurus. Vae mihi misero cùm vene-

rit dies illa Iudicij, & apertifuerint libri, in

quibus omnes mei actus & cogitationes Do-

mino praesentandae recitabuntur. Tunc de-

misso capite prae consusione malae conscien-

tiae in iudicio, coram Domino, stabo trepi-

dus & anxius, vtpote commemorans scele-

rum commissa meorum. Tuncanima inue-

niens oculos clausos, & os, aliosq́ue corporis

sensus, per quos solemus egredi & delectari

in his exteriobus, reuertetur ad se, & cadet

sub se: & quia amore mundi & carnis volu-

ptate, Dei amorē dereliquerat, derelinque-

tur à Deo misera in horâ tantae necessitatis,

atq; daemonibus tradetur in inferno cruciā-

da. [Anima mea]ingenti horrore cōcutitur,

& multiplicibus cogitationum aestibus agi-

tatur, cùm vrgente solutione carnis, & sub-

ductis è medio omnibus, se & illum termi-

num considerat, cui appropinquat; & post

paululum hoc inuenit quod in perpetuum

mutari non poterit.

Bern medit. cap. 2.

Greg. lib. 24. mor. cap. 7.

Neque enim tunc immeritò cuiuslibet

anima terretur, quando post pusillum hoc

inuenit quod in aeternum mutare non pos-

sit. Consideramus quippe quod viam vitae

praesentis nequaquam sine culpâ transire

potuimus. Consideramus etiam, quia nec

hoc quidem, sine aliquo reatu nostro est,

quod laudabiliter gessimus, si remotâ pie-

tate iudicemur. Quis enim nostrûm vitam

praecedentium Patrum valeat vel superare

vel assequi. Et tamen Dauid dicit, Ne intres

in iudicium cum seruo tuo; quia non iustificabitur

in conspectu tuo omnis viuens. Paulus cùm dice-

ret, Nihil mihi conscius sum; cautè subiunxit: Sed

non in hoc iustificatus sum. Ioannes dicit: Si di-

xerimus, quia peccatum non habemus, ipsi nos

subducimus, & veritas in nobis non est. Iacobus

ait: In multis offendimus omnes. Quid ergo

facient tabulae, si tremunt columnae? aut

quomodo virgulta immobilia stabunt, si

huius pauoris turbine etiam cedri qua-

tiuntur? Solutioni ergo carnis appropin-

quans nonnunquam terrore vindictae etiam

iusti anima turbatur.

Greg. cap. 23. in 7. c. Iob.

Quantâlibet enim iustitiâ polleant, ne-

quaquam sibi ad innocentiam vel electi suf-

ficiunt, si in iudicio districtè requirantur: sed

hoc tunc ad solatium suae ereptionis inue-niunt, quod nequaquam se posse suffice-

re humiliter sciunt. Sub humilitatis ergo te-

gmine, à gladio se tantae animaduersionis

abscondunt, & quo terrorem venturi Iudi-

cis praestolantes continuo timore trepidant,

eo indesinenter agitur vt paratiores fiant.

Aug. medit. cap. 39.

Noli, quaeso, pijfsime Domine, scribere

aduersum me amaritudines meas, vt intres in

iudicium cum seruo tuo, sed secundùm multitudi-

nem miserationum tu arum dele iniquitatem meam.

Vae mihi misero, cùm venerit dies Iudicij, &

aperti fuerint libri conscientiarum, cùm di-

cetur de me: ecce homo & opera eius. quid fa-

ciam tunc, Domine Deus meus, cùm coeli

reuelabunt iniquitatem meam, & aduer-

sum me terra consurget? Ecce nihil respon-

dere potero, sed demisso capite, prae confu-

sione, coram te stabo trepidus & confusus.

Heu me miserum, quid dicam! clamabo ad

te, Domine Deus meus, quare iacens consu-

mor? Plange anima mea, sicut vidua super

virum pubertatis suae; vlula misera & plora,

quoniam dimisit te sponsus tuus? Miserere,

ne desperem, sed te sperando respirem; &

si ego commisi vnde me damnare potes, tu

non amisisti vnde saluare soles. ne memi-

neris dulcissime Iesv, tuae Iustitiae aduer-

sus peccatorem tuum, sed este memor be-

nignitatis tuae aduersus creaturam tuam;

ne memineris ire aduersus reum, sed me-mor esto miserationis tuae aduersus mise-

rum, obliuiscere superbum prouocantem

& respice miserum inuocantem. Quid enim

est Iesvs nisi Saluator.

XI. [Non me demergat tempestas aquae]

Non me demergat tempestas aquae,

neque absorbeat me profundum.Psalm. 68.

Onimis instabilis leuis inconstantia Ponti,

Qui tot pellicibus carbasa fallis aquis!

Nempe fluis vitreis refluisq́ argenteus vndis,

Mentiturq́ tuus dura metalla liquor.

Nonnumquam placidus, tacitae stas more paludis,

Nec magis vlla lacu stagna modesta ïacent.

Saepè tibi horrificat vix summum fluctibus aequor,

Cùm leuis exiguo stringitur vnda Noto.

Mobilibusq́ salit circum caua ligna choreis

Subsiliuntq́ leui vela petulca rate.

Quin sinis aeratis findi freta mollia rostris,

Vtq́ tibi canas tonsa flagellet aquas:

Nunc, velut è duro rigeant tibi terga metallo,

Tot tereris remis, terra quot ipsa rotis.

Et tua, ne quâ parte, fides suspecta laboret,

Marmor a perspicuo pandis aperta sinu:

Quis tam perspicuo fraudem putet esse profundo?

Aut vitreo tantos amne latere dolos?

Ecce vbi discinctam iam non tenet anchora puppem,

Auraq́ remigio prona secundat iter;

Quàm citò deserto discessit littore pinus,

Et iam nulla domus, nulla videtur humus;

Improuisa ratem medio circum aequore cingunt,

Hippotadae laxis agmina missa cauis.

Non secus ac saeuâ seruus damnatus arenâ

Opprimitur Libycis praeda voranda feris.

Aut nemorum latebris deprensus fortè viator,

Praedonum subitò cingitur orbe latus.

Tum surgit tumidis praesagum fluctibus aequor.

Venturoq́ tremit discolor vnda metu:

Mox vbi decertant simul Africus & simul Eurus,

Et Notus & Boreas incubuêre salo;

Finditur abruptus varia in diuortia pontus,

Distrahit vt fluctus quaeque procella suos.

Et patet horrendo praeceps Neptunus hiatu

Mersurus pelago circumeunte ratem.

Heu! gemit hic tumido pendens trabs anxia fluctu,

Et perit, vndecimâ si prior vnda venit.

Aut haec, aut similis salis est fallacis imago,

Tam citò de placido saeua sit vnda mari.

Sed mihi, mentito simulata est fabula ponto,

Non ego de vestris, Tethy, qu erebar aquis.

Nec mihi, de rapidis, qui torquent aequora, ventis,

Nec mihi, de regnis, AEole, verba tuis.

Nec mihi de leuibus, temerarie Typhy, carinis

Ire quibus liquidum primus es ausus iter.

A patrio numquam soluit mea littore puppis,

Nec vidi virides, Numina salsa, Deos.

Nec ventos didici, neque ventis vela tetendi,

Qui facit hanc artem, quam facit, arte luat.

Quem cecini pontus, mea vita, simillima ponto est,

Quaeq́ tulit puppis, illa ego, puppis eram.

AEolidae magno flantes circum agmine fratres,

Sunt animi motus, gens violenta, mei.

His ventis, hâc naue, per haec ego caerula currens,

Tot sensi humanis rebus inesse vices.

O fallax nimiùm mendaci vita sereno,

Quae nigra de laetis tam citò regna facis?

Nulla deest Venerum tibi copia, nulla leporûm,

Omnia blanditijs, laetitijsq́ fluunt.

Plurima iucundae celebrantur festa voluptae,

Araq́ tristitiae nulla dicata litat.

Dum furit intus amor, venisq́ agitata libido,

Triste nihil, fraudem fraude tegente, patet.

Ast modò, cùm stygio vitiorum erumpere fluctu,

Hisq́ animum ventis asseruisse lubet;

Tunc videt, heu! quāto fuerit mens hausta profundo,

Quoq́ gemit, scelerum quàm graue sentit onus.

Atque vtinā! vt, liquidis Pelagi qui mergitur vndis,

Exerit Oceano terq́, quaterq́ caput;

Sic imo scelerum mersus semel aequore mentem,

Submersas superistendat ab amne manus!

Sed velut in tetrum putei qui labitur antrum,

Quem simul & putei tracta ruina tegit;

Aut gelidas fracto subijt qui marmore crustas,

Nequicquam obstructo flumine tentat iter:

Non aliter, prono scelerum qui vortice raptus

Vix tulit à superis, vnus & alter, opem.

Aspicis, vt certem pugnantibus, vna, duobus;

Bella mouente Noto, bella mouente salo?

Aspicis, vt caput hoc propè mergat & Auster & vnda,

Iamq́ necatur as ducere cogar aquas?

Aspicis hanc animam gemino succumbere fato?

Nec tua sunt velis astra secunda meis?

Aspice nec rabido luctantem desere ponto,

Naufraga nec medio lina relinque freto.

Tende manum potiùs miserae, Palinure, natanti,

Et mento digitos subde vocate tuos.

Psalm. 68.

Non me demergat tempestas aquae, neque

absorbeat me profundum.

Aug. solilo. cap. 35.

QVam diu miser iactabor in fluctibus

mortalitatis meae, clamans ad te, Domi-

ne, & non exaudis? Audi clamantem Do-

mine de hoc mari magno, & adduc me ad por-

tum felicitatis aeternae. Felices, qui de peri-

culo maris huius educti, ad te Deum, portum tu-

tissimum peruenire meruerunt! ô verè felices,

qui de pelago ad littus, de exilio ad patriam, de

carcere ad palatium peruenerūt, optatâ iam

quiete beati! Infelices heu nos miseri, qui

per maris huius magnifluctus procellosasq́ voragi-

nes nauim trahimus ignorantes an ad portum

salutis peruenire valeamus!

Aug. solilo. cap. 37.

Pater misericordiarum, audi eiulatum pu-

pilli tui, & portige manum tuam, optimam

adiutricem, vt retrahat me de profundis aqua-

rum, & de lacu miseriae & de luto faecis, ne peream

vidente misericordiâ oculorum tuorum, as-

piciente clementiâ viscerum tuorum, sed

euadam ad te, Dominum Deum meum.

Pelagus enim est longè lateq́ue protensum

haec vita; & quemadmodum in mari vniuerso

sinus diuersi, alijs atque alijs tempestatibus

commouētur praecipuè: velut AEgaeum ven-

tis exasperatur; Thyrrenū vero fretum pro-

pter angustias; Charybdis autem quae est Li-

byen versus, propter stagna Syrtis & breuia.

Pontus magnitudine fluctuum atque impe-

tu; Hispanicus Oceanus, quia inuius, caren-

tia portuum & locorum ignorantiâ intrica-

tus, difficilis nauigantibus est; similiter alia

Pelagi pars, alijs de caussis; sic & in vitâ no-

strâ fieri videmus.

Chrys. hom. 82. in Matth.

Rupertus li. 5. in c. 8. Apoc.

Nauium quoque nomine vita hominū tran-

sitoria designatur: quemadmodum & in Iob:

dies mei, inquit, transierunt sicut naues, poma por-

tantes.

Greg. lib. 9. mor. c. 24 in cap. 9. Iob.

Et huc, illucq́ue mentis nostrae nauis impelli-

tur, quia & Paradysi celsitudinem memini-

mus, & importunos tentationum fluctus ex car-

ne toleramus.

Ambr. praef. in 4. li. super

Quod autem mare abruptius quàm saecu-

lum? tam infidum, tam mobile, tam profun-

dum, tam immundorum spirituum flatibus

procellosum?

Euang. Lucae. Chrys. ho. 33.

Quod à diuersis peccatis & varijs tenta-

tionibus, velut quibusdam fluctibus aestuat.

de quo scriptum legimus: Hoc mare magnum

& spatiosum.

Nolite credere, nolite esse securi; licet in

modum stagni fusum aequor arrideat; licet

vix summa iacentis elemēti spiritu terga cris-

pentur; magnos hic campus montes habet.

Intus inclusum est periculum, intus est ho-

stis. In illo aestu, charybdis luxuriae salutem

rotat. Ibi ore virgineo, ad perpetranda nau-

fragia scylla seu renidens libido blanditur.

Hîc barbarum littus, hîc Diabolus pirata,

cum socijs portat vincula capiendis.

Hierō. epi. 1. ad Heliod.

Ambr. in orationib.

In hoc magno saeculi huius diluuio, vbi

circumflantibus procellis non inuenitur fi-

da statio, & locus eminētior vbi pes colum-

bae aliquatenus valeat requiescere.

Ambr. Apol. poster. pro Dauid c. 3.

Magnam faciunt tempestatem multitu-

dines cupiditatū, quae velut in quodam fre-

to corporis nauigantem hinc atque indè per-

turbant, vt gubernator sui esse animus non

possit.

Greg. lib 11 mor. c. 23. in cap. 13. Iob.

Mens quippe humana, quot tentationes

patitur, tot flatibus mouetur. Hāc enim ple-

rumque ira perturbat; cùm recedit ira, succe-

dit inepta laetitia; luxuriae stimulis vrgetur;

aestu auaritiae longè lateq́ue ad ambienda,

quae terrena sunt, tenditur: aliquando hanc

superbia eleuat, aliquando verò inordinatus

timor in infimis deponit.

Aug. medit. cap. 39.

[Ecce Domine] Iniquitates meae supergressae

sunt caput meum, & sicut onus graue grauatae sunt

super me, & nisi tu (cui proprium est misereri

semper & parcere) dexteram tuae maiestatis

supponas, mergi cogor miserabiliter in pro-

fundum.

Psal. 88

Tu dominaris potestati maris, motum autem flu-

ctuum eius tu mitigas.

Aug. in Ps. 68.

Magnus est puteus, profun ditas iniquita-

tis humanae. Illuc quisque, si ceciderit in al-

tum cadet: metuenda ista res est vehemen-ter. Si videris hominem fecisse iniquitatem,

mersus est in puteum. Quando autem illi di-

xeris iniquitatem ipsius, & dixerit: verè pec-

caui, fateor, non super eum clausit puteus os

suum. Cùm autem videris eum dicere: Quid

enim mali feci? factus est defensor peccati

sui; clausit super eum puteus os suum, qua

eruatur non habet.

Aug. soliloq. cap. 35.

Spes humani generis, Christe, Deus de

Deo, refugium nostrum & virtus, cuius lumē

à lōgè, inter caliginosas nebulas, super maris

procellas, quasi stellae maris radius, oculos

nostros irradiat, vt dirigamur ad te, portum.

Guberna, Domine, nauim nostram, tuâ dex-

terâ, clauo crucis tuae, ne pereamus in flucti-

bus, ne nos demergat tēpestas aquae, ne absorbeat nos

profundū; sed vnco crucis retrahe nos ab hoc

pelago, ad te solamen vnicum nostrum, quē

à longè (quasi stellam matutinam, & solem

Iustitiae) vix lacrymantibus oculis, in littore

coelestis Patriae, nos exspectantem videmus:

exaudi nos Deus salutaris noster, spes omnium fi-

nium terrae, & in mari longè. In mari turbulen-

to versamur; tu in littore stans, aspicis peri-

cula nostra: Saluos nos fac, propter nomen tuum.

Da nobis, Domine, inter Scyllam & Cha-

rybdim ita tendere & tenere medium, vt

vtroque periculo euitato, securi peruenia-

mus ad portum.

XII. [Quis mihi hoc tribuat]

Quis mihi hoc tribuat, vt in inferno

protegas me, & abscondas me, do-

nec pertran seat furor tuus?Iob 14.

QVis mihi securis dabit hospita tecta latebris?

Tecta, quibus dextrae seruer abigne tuae?

Heu! tuus ante oculos quoties furor ille recursat,

Vix ego fida mihi lustra sat vlla reor.

Tunc ego secretas, vmbracula frondea, syluas,

Antraq́ soliuagis opto relicta feris.

Tunc ego vel medijs timidum caput abdere terris,

Aut maris exesâ condere rupe velim.

Tunc voueam penitâ montis latuisse cauernâ,

Bustorum effossos aut subijsse lares.

Aut sinuosa nigri spelaea natasse profundi,

Oceani glaucas, scrupea regna, domos:

Aut numquam aspectos Phoebo, Phoebaeq́ penates,

Aut habitasse tuos, nox tenebrosa, specus.

Dum quatit astriferos flammatus Iuppiter orbes

Et iacit accensâ tela trisulca manu;

Tristia; ne noceant, metuendâ fulmina flammâ,

Daphnide, qui metuit, tempora cincta tegit.

Tu rubra cùm torques furibundâ spicula dextrâ,

Nulla iuuant folijs laurea serta suis.

Nulla iuuant tacitis latebrosa cubilia syluis.

Sylua tuis oculis omnis & vmbrapatet.

Clauserat obscurae densis se frondibus vmbrae,

Carpserat arboreas qui malè primus opes;

Ast vbi vicino vestigia Numine sensit,

Erubuit, luco proditus ipse suo.

Nulla iuuat refugo spelunca immanis hiatu,

Hospita montiuagis lustra nec vlla feris.

Mitia quae sensit Medus puer antra leonum,

Effera Chaldaeos antra dedêre neci.

Nulla iuuant penitis spelaea reperta latebris

Fida nec vmbrarum, senta sepulcra, domus.

Tectus in obscurâ deprêndere, Lothe, cauernâ,

Et fratrem è tumulo frater humate vocas,

Quid memorem vt tumidâ Ionas se merserit vndâ,

Nec mersum stabili exerit vnda fide?

Hauser at immani Ionam quae bellua ventre,

Innocuo Ionam bellua ventre vomit.

Nulla fides vitreo pelagi, nisi vitrea, fundo;

Peruia perspicuo quid tegat vnda freto?

Nulla fides clausis, Libitinae longa sepulcris;

Produntur tumulis ossa sepulta suis.

Nulla fides tacitis, quas vallant saxa, latebris;

Tecta cauerna suo saepè retecta sono est:

Nulla fides nemori, vel opacae frondibus vmbrae,

Ambo caduca parifronsq́, nemusq́ fide.

Nec mare, nec tellus, nec lustra, nec antra, nec astra,

Tuta nec illa mihi, quae super astra, via.

Tu potes hoc tutis solus caput abdere claustris,

Dum tuus abdiderit fulmina stricta furor.

Iob 14.

Quis mihi hoc tribuat, vt in inferno pro-

tegas me, & abscondas me, donec per-

transeat furor tuus?

QVò ibo â spiritu tuo, & quò à sacte tuâ fugiam?

Quis est locus receptutus fugitiuum

Dei? homines qui suscipiunt fugitiuos, quae-

runt ab eis, à quo fugerint: & cùm seruum

inuenerint alicuius Domini minùs potentis,

tum sine vllo timore suscipiunt, dicentes in

corde suo, non habet iste talem Dominum,

à quo possit inuestigari; cùm autem audie-

rint Dominum potētem, aut non suscipiunt,

aut cum magno timore suscipiunt, quia ho-

mo potens falli non potest. Vbi non est Deus?

quis fallit Deum? quem non videt Deus? à

quo fugitiuum suum non repetit Deus? quò

ergo ibit fugitiuus iste à facie Dei? vertit se

huc atque illuc, quasi quaerens locum fugae

suae: si ascendero in Coelum, tu ibies, si descendero in

infernū, ades? Si me extulero, te inuenio repres-

sorē; si me abscondero, te inuenio inquisito-

rem. Quò ergo iturus sum, vt à facie tuâ fu-

giam, id est, iratum te nō sentiam? Hoc con-

silium: sic fugiam à facie tuâ, sic fugiam à spi-

ritu tuo; ab vltore spiritu, à vindice facie, sic

fugiam. Quomodo? si recipiam pennas meas in

directum, & habitauero in extremis maris. Sic pos-

sum fugere à facie tuâ. Mirum si in extremis

maris non est, qui ne capud inferos de est:

Ps. 138. Aug. in hunc locum.

Hierō. lib. 9. in c. 29. Isaiae.

Vae qui profundi estis corde vt à Domino abscon-

datis cōsilium, quorum sunt in tenebris opera, & di-

cunt: Quis videt nos & quis nouit nos? Idcircò ar-

bitrantur Deum sua nescire consilia, quia in

tenebris sunt opera eorum, & dicunt, Quis vi-

det nos? & quis nouit nos? non recordantes eius

quod ad Deum dicitur: Tenebrae non obscura-

buntur à te, & nox sicut dies illuminabitur, & sicut

tenebrae eius ita & lux eius.

Ambr. lib. 1. de interpellat. Iob cap. 3.

Considera illū de quo ait in Ecclesiastico

Syrah: homo transgrediēs in lecto suo, dicens in ani-

mâsuâ: quis me videt? tenebrae circumdant me, & pa-

rietes cooperiunt me, quem vereor? hic qui se exi-

stimabat ab eo qui omnia videt, non videri,

& tenebris putat commissa sua posse celari,

vmbram praetendit, sed frustrà latere se cre-

dit, cùm oculus Domini lucidior sole, occul-

ta omnia deprehendat, tenebrosa illuminet

& intimi cordis penetret conscientiam, at-

que in alta & profunda descendat. Vanus er-

go, qui putat tenebris esse se tutum, cùm lu-

cem vitare non possit, quae lucet in tenebris, &

tenebrae cam non comprehendunt: quasi fugitiuus

itaque & malus mercenarius deprehenditur,

& antequam se occultat agnoscitur, quia,

Domino omnia antequam erant, cognita

sunt, non folùm quae sed etiam quae fu-

tura sunt.

Hierō. lib. 9. in c. 29. Isaiae.

Hoc errore decepti Adam & Eua, audien-tes sonitum pedum deambulantis in Para-

dyso Dei, absconderunt se sub arbore.

Gre. lib. 33. Moral. c. 3.

Primus [itaque] homo, post culpam, in-

ter arbores Paradysi, absconsus inuenitur.

Ambr. lib. 2. de poenit. c. vlt.

Sic habes Adam abscondentem se, vbi Deum cognouit esse praesentem, & quaesi-

tum latere voluisse, & vocatum à Domino eâ

voce quae latentis morderet affectum, hoc

est, Adam vbi es? hoc est; cur te abscondis? cur

lates? cur fugis eum quem videre desidera-

bas? Ita grauis culpa est poenitentiae, vt sine

iudice, ipsa se puniat, & velare se cupiat, & ta-

men apud Deum nuda sit.

Ambr. lib. de Paradyso c. 14.

Quò te [Adam] duxerunt peccata tua, vt

fugias Deum tuum, quem antè quaerebas?

Timoriste culpam fatetur, latebra praeuari-

cationem.

Hieron lib. 9. in cap. 20. Isaiae.

Cain quoque dicens: si eijcis me hodie, àfa-

cie tuâ abscondar, simili stultitiâ Deum arbitra-

tus est ignorare. Et per Amos de impijs &

peccatoribus dicitur: si absconderint se ab oculis

meis in profundo maris, ibi mandabo draconi, &

mordebit eos.

[Et tu] quò fugis Propheta [Iona?] non

audisti quod Dauid ait: quoò ibo à spiritu tuo, &

quoò à facie tuâ fugiam? In terram? sed Domini

est terra & plenitudo eius. Ad inferos? & ibi

virtus tua non deerit. Ad Coelum? ibi quo-

que te esse cognosco. In mare? & eò tendit

dextera tua. Cùm nauim fuisset ingressus,

turbantur maria, fluctus eleuantur, & pro-

fundi Pelagi arena monstratur; & sicut fi-

dele mancipium, cù seruum fugâ lap-

sum, (nonnullis etiam communi Domino

preciosis ablatis) omni animositate, contra

eius retentores insistit, nec antè derelin-

quit, nisi eum praesentatuerit Domino; sic &

mare, conseruum agnitum, non alieno pa-

trocinio, nullius postulato subsidio, sed

propriâ virtute commotum, vt sibi reddere-

tur, exposcit.

Chrys. homil. de Iona.

Nam qui putârat per mare euadi Deum

Et naui celari, Deo,

Nunc iste & intra belluam mersam mari,

Adesse sensit arbitrum.

O digna sancto claustra fugitiuo Dei!

Capitur mari quo fugerat;

Altumq́ vastae missus in ventrem ferae,

Viuo tenetur carcere.

De naue iactus perit & vndis nauigat

Exul soli & hospes sali.

Spatiatur antro belluini corporis,

Captiuus & liber reus.

Pauli. car. ad Cytherium.

Isaiae 2.

Ingredere in petram, abscondere in fossâ humo, à

facie timoris Domini, & à gloriâ maiestatis eius.

Tomo. 9. Hieron. ep. ad Amic. insciētiâ diuinae legis.

Si [enim] vmbrato repentè Coelo, solis

claritas nostris aspectibus denegetur, & pro-

ductis in nostram humilitatem nubibus,

pluuiae terris immineant; si commotis, vt

assolet, elementis, in rotam sui currus toni-trua concitentur, & hinc, indè fulgurum ia-

cula, palpebris terribiliter obiecta corrus-

cent, (quamquam & consuetudine illâ con-

tingant) pauemus, contremiscimus, & proni

ad terram, depositâ superbiâ, ceruices sub-

mittimus: quid faciemus in illâ die miseri,

quando reuoluto Coelo, cum Angelicis vir-

tutibus, igneus Dominus totus adueniet?

quando cadentibus desuper stellis, sol in

tenebras, & in sanguinem luna mutabitur?

quando montes sicut cera liquescent, quan-

do terra ardebit, & arescent flumina, & ma-

ria siccabuntur, & contra rerum naturam

consumpto diuinitus humore, ariditatem

in aquis ignis operabitur? Quando pecca-

tores dicent montibus, Cadite super nos, & col-

libus, tegite nos: quando vocabunt homines

mortem, & vocata non veniet; quando

discrimina vertentur in vota, & quod sem-

per oderunt homines, concupiscent?

Aug. in Ps. 30.

Esto mihi [Domine] in Deumprotectorem &

in domum refugij. domus refugij, tu mihi esto,

Deus protector, domus refugij. Quò fugio?

ad quem locum tutus fugio? ad quem mon-

tem? ad quam speluncam? ad quae tectae

munita? quam arcem teneam? quibus mu-

ris ambiar? quocumque iero, sequor me.

Quicquid enim vis, potes fugere, homo, prae-

ter conscientiam tuam. Tu mihi eris domus

refugij, ad te confugio, nam à te, quò fu-giam? Quocumque iero, ibi te inueniam; &

si irasceris, vltorem te inuenio; si placatus es,

adiutorem. Nihil mihi ergo restat, nisi ad te

fugere, & non à te. Vt euadas hominem

Dominum, quicumque seruus es, fugis in ea

loca, vbi non est Dominus tuus; vt euadas

Deum, fuge ad Dominum; nam non est quò

fugias Deum; praestò sunt omnia & nuda

Omnipotentis oculis.

XIII. [Numquid non paucitas dierum]

Numquid non paucitas dierum,

meorum finietur breui? dimitte

ergo me, vt plangam paululùm

dolorem meum.Iob 10.

SCilicet, in magno cupis hoc me ponere lucro,

Addita quod vitae portio parua meae.

Si numerata forent aliquot mihi lustra, vel anni,

Muneris hic poterat nomen habere fauor:

Stamina sed breuibus iunxisse fugacia filis;

Obsecro, dic, pauci quantula summa, dies?

Nempe ita, qui vitam modò ducere coeperit infans,

Dicetur moriens, occubuisse senex.

Sic sua nonnullis descripta est vermibus aetas,

Vna quibus breuis est, integra vita, dies.

Sic aliquis numerat celeres sibi flosculus horas,

Natali tumulant quem sua fata die.

Floscule mane puer, mediâ vir, floscule, luce;

Floscule, sub noctem, Sole cadente, senex.

Sic orerisq́ vno morerisq́, ô floscule, Phoebo;

Vno fisq́ puer, virq́, senexq́ die.

Staret adhuc volucrum saltem rota lenta dierum,

Hora nec admissis quaelibet iret equis;

Vermiculi canerent; tot plenis viximus horis;

Flosculus, & totidem, diceret, herba fui.

Sed tempus rapidis volat irreparabile pennis,

Fluminis inq́ modum, lubricus annus abit.

Menstruus impulsis rapitur quoque solibus orbis,

Et fugiunt, nullo frena tenente, dies.

Denique praecipitis volucris rota vertitur horae,

Nec remeare potest, quae semel hora fuit.

Inuidares, tempus; sua seper puncta trucidat.

Se pariter fugiens, se pariterq́ sequens.

Qualis teda suo se flammea funerat igne,

Ipsa sibi bustum facta sibiq́ rogus.

Sic redit in proprium saeclorum circulus orbem,

Flectitur inq́ suas annua meta rotas.

Scilicet haec veterum fuit obuia fabula vatum,

Ore pater natos dum vorat ipse suos.

Nempe minus rerum est, quàm temporis, helluo tēpus;

Seq́, fluendo parit; seq́, fluendo necat.

Hora diem, mensemq́ dies depascit eundo,

Bis-senisq́ senex mensibus annus obit.

Annus obit, mensesq́, diesq́, horaeq́, recedunt

Et suus in se iterum ten pora gyrus agit.

Ergo meo exiguum spatium concede dolori,

Non nisi concesso tempore fata querar.

Non ego supremis tempus mihi risibus oro,

Non facit ad risus résve, locúsve meos.

Pro lacrymis spatium, spatium pro planctibus opto,

Haec mihi tantillae, quam peto, caussa morae est.

Ite igitur magnis, lacrymae mea flumina, riuis;

Ite, ferite truces ora sinumq́, manus.

Ite per os lacrymae, saeuite in pectora palmae;

Pars bona, dum statis, temporis, ecce fugit.

Sentio, eunt lacrymae; repetantur, sentio, planctus;

Lam fleui & planxi, sistite; iam satis est.

Iob 10.

Numquid non paucitas dierum meorum

finietur breui? dimitte ergo me, vt

plangam paululùm dolorem meum.

Chrys. ep. ad Theodor. Mon. tom. 5.

QVid in hoc mundo stabile, quid peren-

ne? Audi cuiusdam venerabilis viri vo-

cem: tempus, inquit, vitaemeae leuius cursoribus

fuit.

Hierō. epist. 21. ad Paulā.

Cùm enim primùm homo peccauit, ae-

ternitas mortalitate mutata est, in nongen-

tos & ampliùs annos; exinde paulatim re-

crudescente peccato, in breue tempus, ho-

minum vita contracta est.

Iob 14.

Breuis dies hominis sunt; numerus mensium

cius apud te est: constituisti terminos, qui praeteriri

non poterunt.

Quare cautum se ac sollicitum viuere

ostendit, qui breuitatem praesentis vitae

considerans, non eius vsum sed terminum

conspicit; vt ex fine colligat nihil esse quod

transiens delectat. Hinc namque per Sa-

lomonem dicitur, Si annis multis vixerit ho-

mo, & in his omnibus laetatus fuerit, meminisse

debet tenebrosi temporis & dierum multorum; qui

cùm venerint, vanitatis arguentur praeterita. Igitur

cùm culpa animum tentat, mens necesse est,

vt breuitatem suae delectationis aspiciat; ne

ad viuacem mortem iniquitas rapiat, cùm

conster quòd ad terminum citiùs mortalis

vita praecurrat.

Greg. lib. 9. mor. c. 44. in cap. 10. Iob.

Greg. lib. 7. mor. c. 20. in c. 6. Iob.

Saepè etenim dum praesentis vitae breuitas,

quasi diu perseueratura diligitur, ab aeternâ

spe animus frangitur, & delectatus praesenti-

bus, desperationis suae caligine reuerbera-

tur.

[Sed] sancti viri, quia breuitatem vitae in-

desinenter aspiciunt, quasi quotidie morien-

tes viuunt, & tantò se solidiùs mansuris prae-

parant, quantò & nulla esse transitoria sem-

per ex fine pensant. Hinc quippe Psalmista,

veloci cursu fugere vitam peccatoris aspi-

ciēs;ait: Pusillum adhuc, & non erit peccator. Hinc

iterum dicit; Homo, sicut foenum, dies eius. Hinc

Isaias ait, Omnis caro foenum, & omnis gloria eius,

sicut flos agri.

Attendat quid sit homo; non superbiat:

homo tamquam foenum dies eius. Quid superbit

foenum, ad tempus modò florens, post pau-

lulum arescens? Quid superbit foenum ad

tempus vigens, & hoc ad paruum tēpus do-

nec sol candescat? Sicut flos agri ita efflorebit.

Quàm exiguo tempore transeunt flores? &

hoc est pulcrum in herbis. Hoc quod valde

pulcrum est, hoc citò cadit. Omnis caro foe-

num. Et claritas luminis vt flos foeni: foe-

num aruit & flos decidit.

Aug. in Ps. 102.

Iob. 14.

Quasi flos egreditur & conteritur.

In idē cap. 14. Iob. Greg.

Quid enim sunt nati homines in mundo,

nisi quidam flores in campo? tendamus ocu-

los cordis, in hanc latitudinem mundi prae-

sentis; & ecce quasi tot floribus, quot homi-

nibus plenus est: vita itaque in carne, flos in

foeno est. Homo etenim more floris proce-

dit ex occulto, & subitò apparet in publico;

qui statim ex publico per mortem retrahitur

ad occultum. Carnis nos viriditas ostendit,

sed ariditas pulueris ab aspectibus retrahit,

quasi flos apparuimus, qui non eramus; qua-

si flos arescimus, qui temporaliter appareba-

mus.

Isidor. Clarius orat. 10. de morte.

[Imoò] quid ab his bestiolis distamus,

quas ferunt apud Hypanim fluuium (qui ab

Europae parte in pontum influit) nasci, atque

vnum diem viuere? sicut ergo ex his ea quae

octauâ horâ mortua sit, prouectâ esset aetate

mortua, quae verò occidente sole, decrepi-

ta; eò magis si etiam solstitiali die; sic si lon-

gissima aetas, cuius-vis hominis conferatur,

cum aeternitate, in multo minore breuita-te, quàm illae bestiolae reperiemur.

- Quid enim, mihi dicito, longum

Haec mortalis habet fatoq́ obnoxiâ vita?

Naziā. in praecept. ad Virgines.

Tenes diem istum? si tenuisti, hesternum

tenes & hodiernum: sed hesternum in quis,

non teneo, quia iam non est, istum autem te-

neo in quo sum, & qui mecum est. Itáne? de

isto excidit tibi iam quantum à primâ luce

transierit. Nónne iste dies à primâ horâ coe-

pit? Da mihi primam horam eius: Da mihi &

secundam eius, quia & fortè ipsa transuola-

uit. Tertiam, in quis, dabo tibi, fortè enim in

ipsâ nunc sumus: Certè ergosunt isti dies, &

est tertia dies; & si tertiam da bis non diem

sed horam dabis. Verumtamen ne hoc qui-

dem tibi concedo, si mecum vtcumque ista

transilisti, Da mihi vel horam tertiam; ipsam

mihi da in quâ es. Si enim aliquid eius iam

praeterijt: & aliquid eius adhuc restat; nec

quod praeterijt aliquid mihi potes dare, quia

iam non est; nec quod restat, quia nondum

est. Quid mihi de horâ istâ quae nunc peragi-

tur dabis? quid de illâ mihi dabis? Cui com-

mittam hoc verbum, vt dicam, est. Cùm di-

cis ipsum est; certè vna syllaba est, & mo-

mentum vnum est, & tres litteras habes in

ipso ictu. Ad secundam huius verbi litteram

non peruenis, nisi prima finita fuerit. Ter-

tia non sonabit, nisi & cum ipsa secunda

transierit. Quid mihi de hâc vnâ syllabâ da-

bis, & tenes dies, qui vnam syllabam non te-

nes? momentis transvolantibus cuncta ra-

piuntur. Torrens rerum fluit. Isti ergo dies

non sunt, antè abeunt penè quàm ve-

niunt, & cùm veniunt, stare non possunt.

Iungunt se, sequuntur se, & non se tenent.

Aug. in Ps. 38.

Iob 7.

Parce mihi Domine, nihil enim sunt dies mei.

Greg. lib. 8. mor. c. 20. in Iob.

[Hinc] sancti viri, praesentis vitae dies, ni-

hil esse conspiciunt, quia illuminatae men-

tis oculos in considerationem aeternitatis

figunt.

Hiero. li. 11. in ca. 40. Isaiae.

Per horarum [namque] momenta cresci-

mus atq; decrescimus, nec in eodem mane-

mus statu. Ipsum quoq; quod loquimur, di-

ctamus & scribimus, de vitae nostrae parte

praeteruolat. qui dudum infans, subitò puer;

qui puer, repentè iuuenis; & vsque ad sene-

ctutem per spatia mutatur incerta; & antè,

se senem intelligit, quàm iuuenem non esse

miretur.

[Denique] quicquid temporis viuitur, de

spatio viuendi demitur, & quotidie fit mi-

nus, minusq́ue quod restat; vt omninò nihil

aliud sit tempus vitae huius, quàm cursus ad

mortem, in quo nemo vel paululùm stare,

nec aliquando tardiùs ire permittitur, sed

omnes vrgētur pari motu, nec diuerso im-

pelluntur accessu: neque enim cui vita bre-

uior fuit, celeriùs diem duxit, quàm ille cui

longior. Vnde ex quo homo coepit esse in

hoc corpore, in morte est. Quid enim aliud,

diebus, horis, momentisq́ue singulis agitur,

donec ea consummata mors, quę agebatur,

impleatur, & incipiat iam tempus post mor-

tem, quod cum vita detraheretur, erat in

morte.

Aug. li. 7. de ciuitate Dei, cap. 10.

Greg. lib. 17. mor. cap. 45.

Benè ita que dicitur, Dimitte me, vt plan-

gam paululùm dolorem meum. Quia nisi à rea-

tu culpae, quo nos liga uimus, misericorditer

dimittemur, perfectè flere nō possumus, hoc

quod in nobis ipsis, contra nosmetipsos do-

lemus: sed tunc veraciter reatus nostri dolor

plangitur, cùm tenebrosa illa infernis retribu-

tio, intento timore praeuidetur.

Greg. lib. 9. mor. cap. 44. in cap. 10. Iob.

Sed sicut moderata afflictio lacrymas ex-

primit, ita immoderata subducit; quâ moe-

ror ipse quasi sine moerore fit, qui afflicti

mentem deuorans, sensum doloris tollit;

Saepè namque peccator iniquitatis suae

vinculis ita constringitur, vt pondus qui-

dem peccatorum toleret, sed tamen, quia

tolerat, ignoret. Saepè autem si cognos-

cat, quanto reatu premitur, erumpere in la-

crymas conatur, & non potest, vt hunc in se

mente liberâ, & conuersatione integrâ per-

sequatur. Flere ergo dolorem suum non valet, qui

& iniquitatis suae reatum considerat, & ta-

men prae terrenae occupationis pondere,

hunc & gemere nequaquam vacat: flere do-

lorem suum non valet, qui primae quidem

consuetudini contraire nititur, sed tamen

adhuc succrescentibus desiderijs carnis gra-

uatur. Huius doloris praesentia Prophetae

mentem cruciauerat, cùm dicebat, dolor

meus contra me est semper, quoniam iniquitatem

meam ego pronunciabo, & eogitabo pro peccato

meo. Tunc igitur ad plangendum dolorem nos

Dominus dimittit, cùm & mala nobis, quae

fecimus demonstrat, atque adhaec eadem

flenda quae cognoscimus, adiuuat.

Ibid.

Iudic. 11.

Hoc solùm ergo Domine, praesta, quod depre-

cor: Dimitte me, vt duobus mensibus circum-

cam montes, & plangam cum sodalibus

meis.

Sexaginta dies plangere nobis demonstrat

planctum praesentis vitae, dicente Domino:

Beati qui lugent, quoniam ipsi consolabuntur. De-

sertum ergo plangimus huius mundi (de-

sertum enim dicitur res vbi non manetur)

quia ergo hî non permanetur, desertum di-

citur. Plangendum est ergo in vitâ istâ ca-

ducâ, ruinis plenâ, casibus obuolutâ; vt cùm

plangimus, suscipiat Dominus immolatio-

nem animae nostrae.

Chrys. hom. de Iephte.

XIV. [Vtinam saperent]

Vtinam saperent, & intelligerent, ac

nouissima prouiderent!Deut. 32.

PRô pudor! vsque adeò est homini mens coeca futuri,

Vt nisi quae videat, nulla pericla putet?

Scilicet hoc sapere est, tantùm praesentibus angi,

Nec procul aspectis consuluisse malis!

Ante tubas, Miles, dicto parat arma duello;

Cùm sonuêre tubae, seriùs arma parat:

Nauita, quas captat, praesagus prospicit auras,

Anchora veliuolum nec remoratur iter:

Quas veniente metet segetes aestate colonus,

Credidit excultis, antè, colonus agris.

Prouida quin etiam metuens formica senectae,

Vectat in annonam paucula farra suam.

O quid agis, gens euentus ignara futuri?

Tempora, quae venient postuma, nulla times?

Stamina perptuo forsnent adamantina filo,

Aut cessant triplices voluere pensacolus?

Falleris; ah! nulli datur has placasse sorores;

Vna licet parcat, de tribus, vna secat.

Foedera fors pacto sanxêre perennia clauo,

Concordes stabili vitaq́, morsq́, fide?

Falleris, ah! nimiùm tibi pacta fauentia fingis;

Foedera, mers numquam, vitaq́ certa colent.

Antè, niuem fidis lambent incendia flammis

Iuraq́ soedifragis sanciet Auster aquis.

Antè, dies nocti; pacem nox antè, diei

Seruet, & infestis accubet agna lupis.

Omnia letifero latè Mors subiugat arcu,

Quidquid & hoc Phoebi vescitur igne, rapit.

Nemo venenatae vitavit arundinis ictum,

Omnis ab hâc ceruix, cuspide, vulnus habet.

Hîc teneros Matrum necat inter brachia, natos;

Aut cunas, tumulum, caede recente facit.

Hîc pueros, alibi configit arundo puellas;

Hîc iuuenes, illic funerat illa senes.

Strataq́ iam nullo discrimine, funera miscet

Militis atque Ducis corpora mixta iacent.

Nec micat auratâ tibi Croese cadauer arenâ

Pulcrior aut tuus est, pulcra Rebecca, cinis.

Aspice, quid cineres sit Caesaris inter & Iri?

Omnibus en color est vnus, & vnus odor.

Quid iuuat his igitur tantùm confidere rebus,

Vita velut nullo limite clausa foret?

Stat sua cuique dies, depleto ferrea fuso,

Seriùs aut citiùs quemlibet vrna vocat.

Cogimur huc omnes, huc summus & infimus orde

Ibimus, emenso tempore quisque suo.

Ac tum si vacuas animus simul iret in auras,

Vt vapor in nebulas extenuandus abit!

Morsq́ foret nostrae quoque meta nouissima vitae,

Mors simul amborum corporis atque animi!

Quàm bona mors esset posituris morte dolores,

Quos modò vita dedit, quosq́ futura dabit.

Quilibet extremam laetus properaret ad horam,

Et puto, viuendi vix superesset amor.

Sed dolor, heu! non est mors vltima linea rerum

Non necat hic animum qui cremat ossa rogus.

At postquam è terris anima exhalata recessit,

Iudicis extemplò sistitur ante pedes.

Ille sedet iustumq́ & inexorabile Numen

Flammaq́ sunt oculis flammaq́ fulua caput.

Illa (tremens, metuensq́ oculos attollere Coelo:)

Dura catenatâ vincula mente gerit.

Ille sinus animi, fibrasq́ introspicit omnes,

Quodq́ latet tacitum nocte fauente nefas.

Illa scelus, conuicta, suum pudibunda fatetur,

Nec videt, effugio, quem petat, esse locum.

Ille simul Iudex, testis simul, & simul actor,

Comperti statuit criminis esse ream,

Illa memor nullis hancflecti questibus aulam,

Heu! frustrà effusis se sepelit lacrymis.

O, quis tunc animae sensus, quae cura relictae,

Nullus vbi pro se, iure patronus agit!

Nempe vocat montes & inhospita culmina, cautes,

Antraq́ queis trepidum condat operta caput.

O Anima! ô Iudex! ô non placabilis vrna!

Quis secum haec meminit, nec citò diriguit?

Sed nondum hoc tanti clauduntur fine dolores;

Altera adhuc restant, vitaq́, morsq́ super:

Vita perennanti quae saecula protrahet aeuo,

Mors longa extremum non habitura diem.

Ah quibus, ah quantis laniabitur haec tormentis!

O quibus, ô quantis affluet illa bonis!

Illa, suas pascit Diuino nectare mentes;

Haec, miscet liquidâ poculaplena pice.

Illa, Chely Angelicâ vel gutture carmina fundit;

Haec, gemit horrendis exululata sonis.

Illa, agit aeternas coelo plaudente, choreas;

Haec, salit ad colubros, saeua Megaera, tuos.

Illa, nec aestiuis, gelidis nec aduritur astris;

Haec furit immitis igne geluq́ vadi.

Illa, per aetherios agit otia mollia campos;

Haec, agit aeterni triste laboris opus.

Illa dolorum expers, mala nulla, nec aspera sentit;

Haec, patitur dirum quidquid Auernus habet.

O felix opibus, felix tot vita triumphis!

O grauis, ô tantis mors metuenda malis!

Vel tua, vel tua, nos dubio manet alea iactu;

Alea, non aliâ proijcienda vice.

Ah subeant vestri geminae sic pectora curae,

Vt semel alterius sors obeunda cadet!

Deut. 32.

Vtinam saperent, & intelligerent, ac no-

uissima prouiderent.

Bonau. opusc. de cōtemptu faeculi.

OGens sine consilio & sine pruden-

tiâ! Vtinam saperent, & intelligerent, ac

nouissima prouiderent!

Saperent, damnatorum multitudinem;

saluandorum paucitatem, & temporalium

rerum vanitatem.

Intelligerent, tria; scilicet peccatorum mul-

titudinem, bonorum omissionem & tempo-

ris amissionem.

Prouiderent, tria; scilicet mortis periculum,

extremum iudicium & aeternum suppli-

cium.

Aug. in Ps. 48.

Sed oculos non vis habere nisi in praesen-

tia.

Peruersa quippe anima rebus praesentibus

dedita, in terrenis voluptatibus resoluta, ab-

scondit sibi mala sequentia, quia praeuidere

futura refugit, quae praesentem laetitiam per-

turbant; dumq́ue in praesentis vitae oblecta-

tionibus se deserit, quid aliud quàm claussis

oculis ad ignem vadit, & indè dicitur pér

Paulum: qui gaudent tamquam non gaudētes sint;

quia etsi qua est praesentis temporis, ita est

agenda laetitia, vt numquam amatitudo se-

quentis iudicij recedat à memoriâ; quatenus

dum mens pauida extremae vltionis timore

transfigitur, quantum nunc praesens laetitia,

tantum pòst, ira subsequens temperetur: si

extrema mala nostra formidolosè & indesi-

nenter aspicimus; iuxta hoc quod per quem-

dam sapientem dicitur: In omnibus operibus tuis

memorare nouissima tua, & in aeternum non pec-

cabis.

D. Gre. hom. 39 in Euang.

Sed quae sunt nouissima tua, quae proui-

dere sollicitè debes? summa totius prouidē-

tiae est, vtique illa terribilis hora, in quâ, mi-

sera anima tua, ex hoc corpusculo corrupti-

bilitimens est egressura, in illâ nimis metuē-

da extremâ horâ; quis amicorum, quis pa-

rentum tuorum veniet cum gladijs & armis

auxilium ferre? Non enim erit tunc, qui con-

soletur te ex omnibus charis tuis, respicien-

tibus etiam ad auxilium & adiutorium ho-

minum; sed refugium tuum tantummodo

estapud Deum. Reduc ergo fili mi, sedulus

in memoriam illum extremum exitus tui

diem, & antequam misera anima tua, de car-

cete carnis exeat, prouideat, quò vadat.

Quando enim homo fit non homo, hoc est

quando aegrescit; aegrotando aegritudo cres-

cit; peccator expauescit; cor contremescit;

caput obstupescit; sensus euanescit; virtus ex-

arescit; vultus pallescit; facies nigrescit; ocu-

lus tenebrescit; auris surdescit; nasus putres-

cit; lingua fatiscit; os obmutescit; corpus ta-

bescit; caro marcescit. Tunc carnis pulcritu-do foetor efficitur, & putredo tunc soluitur

in cinerem, & vertitur in vermem.

Post hominem vermis, post vermem foetor & horror:

Sic in non hominem vertitur omnis homo.

Speculo peccat. c. 5. Tom. 9. Aug.

Age iam, cùm ad illud vltimum Iudicium

venerimus, ab eo Iudice iudicandi, qui nec

falli occultatione criminum potest, nec ad

impunitatem promerendam muneris alicu-

ius oblatione corrumpi; cùm coeperint om-

nium secreta reuelari, & non solùm actus ac

verba, sed etiam ipsae cogitationes ostendi;

quid faciemus sub tanti Iudicis maiestare?

quid excusationis obtendere poterimus? quâ

nos defensionis arte purgabimus? quae no-

bis subuentura est poenitentia, quam in hâc

carne contēpsimus? quae nos defensura sunt

opera bona, quae in hâc vitâ non fecimus? ad

quos Apostolos, aut ad quos alios Sanctos

confugituri sumus, quorum exempla simul

ac verba despeximus. An fortè aliquos ibi

fragilitas corporis excusabit? sed excusationi

eorum reclamabunt omnia sanctorū exem-

pla, qui cum fragilitate carnis, in carne vin-

centes, quod fecerunt, vtique fieri posse, do-

cuerunt. Quid ergo respōsuri sunt, si eis Do-

minus dicat; si potuistis, quare non restitistis

desiderijs peccatorum? si non potuistis, qua-

re meum, contra peccata; non quaesistis au-

xilium? Nonne ad haec obmutescentibus &

quid excusationis referant non habentibus,

dicet: Ligate eos manibus & pedibus, & mittite in

tenebras exteriores, vbi erit fletus & stridor den-

tium, vbi vermis eorum nō morietur, & ignis eorum

non extinguetur. Haec & his similia libenter au-

dire vel legere, iugiter ante oculos mētis ad-

ducere; cogitare, quale malū sit, ab illo gau-

dio diuinae contemplationis excludi; beatis-

simâ Sanctorum omnium societate priuari;

fieri patriae coelestis extorrem; mori vitae bea-

tae; morti viuere sempiternae; in aeternum ig-

nem, cum diabolo & angelis eius expelli, vbi

sit mors secunda, damnatis exilium, vita sup-

plicium; non sentire in illo igne quod illu-

minat, sentire quod cruciat; exundantis in-

cendij terribiles crepitus pati; barathri fu-

mantis amarâ caligine oculos obcaecari; pro-

fundo gehennae fluctuantis immergi; eda-

cissimis in aeternum dilaniari vermibus, nec

finiri: haec & multa similia cogitare, nihil est

aliud, quàm vitijs omnibus repudium dare,

& omnia blandimenta carnalia refrenare.

Prof per lib. 3. de vitâ contēplat. cap. 12.

Attende ergo, in illâ terribili horâ de quâ

loquimur, misera peccatoris anima. Quādo

de mùndo exitura & itura es; aderunt mox

ministri, maligni illi scilicet diaboli, illa verè

tartarea monstra velut leones rugientes vt

rapiant praedam, tunc horribilia patebunt

loca poenarum, chaos & caligo tenebrarum,

horrorum miseriae & tribulationis; tremor,

timor angustiae & confusionis; dolor hor-

rendae visionis; tremor tremendae mansionis;

locus stentium, vbi stridor dentium, vbi

morsus vermium, vbi clamor dolentium,

vbi luctus gementium, vbi est vox claman-

tium peccatorum & dicentium; Vae, vae nobis

filijs Euae? quid tunc proderit scientiae iactan-

tia, saeculi pompa, mundi vanitas, terrenae

dignitatis cupiditas?

Cap. 7. Speculi peccat. tom. 9. Aug.

Bern. lib. medit. c.a.

Dic mihi, vbi tunc amatores mundi, qui

ante pauca tempora nobiscum erant? ex eis

remansit nisi cineres & vermes. Attende di-

ligenter, quid sunt, quid fuerunt? homines

fuerunt sicut tu, comederunt & biberunt, ri-

serunt, duxerunt in bonis dies suos, & in puncto ad

inferna descenderunt.

[Imò] molliùs educata corpora grauiùs

foetent post mortem.

Pettus Dam. epist. ad Blancam cap. 30.

Aspera non Cyris, non Craesis Parca pepercit,

Hisq́ etiam, nuper sub quibus orbis erat.

Te quoque, Alexander, victor grassate per orbem,

Perdidit immodici copia sumpta meri.

Inter defunctos, quidnam est discriminis? Ossa

Et cineres Iri, Tantalidisq́, pares.

Par Constantino famulus meus (hic ego tantùm

Excipio tumulum) diues, inopsq́, pares.

Atque hic ista quidem. Ast alio quae condit in aeuo,

Vltima lux prauis, quis memorare queat?

Horrida flamma, grauis caligo à luce remotis,

Vermis, qui memores criminis esse facit.

Non natum esse, tibi melius, scelerate, fuisset,

Aut natum, prorsus more perire ferae,

Quàm, mala tot passum in terris, saeuosq́ dolores,

Post, grauiora iterum, tempus in omne pati.

Atque vtinam matris me mors rapuisset in aluo!

Nam tenebrae nato, mox mihi fletus erat.

Naziā. de externi hominis vilitate.

Aug. solil. cap. 3.

Ergo, ô anima, siue vigiles, sine dormias,

semper in auribus tuis illa horribilis tuba re-

sonet: Surgite mortui, Venite ad iudicium. O ani-

ma numquam excidat à tuâ memoriâ: Ite ma-

ledicti in ignem aeternum: Venite benedicti, percipite

Regnum. O quid potest lamentabilius & terri-

bilius cogitari quàm Ite? & quid delectabi-

lius exprimi, quàm Venite? duae sunt voces,

quarum nihil horribilius vnâ, & nihil iucun-

dius alterâ poterit audiri.

XV. [Defecit in dolore vita mea]

Defecit in dolore vita mea, &

anni mei in gemitibus.Psalm. 30.

HOc erat ergo meis dominans Natalibus astrū,

Vt mihi lux faustâ nulla rediret aue!

Quàm leuis optati me temporis aura fefellit;

Dum toties repeto; Crastinus albus erit.

Nec tamen albus adhuc mihi crastinus ille reluxit;

Quin, qui praeterijt proximus, ater erat.

Credideram alternos vitae succedere casus,

Inq́ vices laetis cedere moesta locum.

Vtq́ serenato detergis nubila coelo,

Cùm reuehis clarum Cynthie pure diem;

Vtq́ maris reparas fugitiuos, Cynthia, fluctus,

Cùm tingis refluo littora sicca salo;

Sic ego venturi non felix temporis augur,

Omnia pro votis rebar itura meis.

At mea, quàm dispar, quantoq́ seuerior illis,

Quas dat nupta viro, tristitia est lacrymis!

Coniuge defuncto, bis denis mensibus, vxor

Sola domi queritur, coniugis orba, necem.

Post decimum sinitur lugubria ponere mensem,

Et peplum niueâ vertere triste togâ.

Quis mihi transactus semel est sine luctibus annus?

Quis vacuus mensis? quis sine nube dies?

Nulla meis lex dat finémve, modúmue, querelis;

Nil nisi continuus fit mea vita dolor.

Et planctu & lacrymis gemituq́ absumitur omnis,

Ipsaq́ pars minima est vita caduca, sui.

Saepè quidem rabidis sunt aequora turbida ventis,

Sed breuis est, quoties magna procella furit.

Quas rapiunt syluis brumalia sidera frondes,

Compensant viridi tempora verna comâ.

Iuppiter obscuris cùm condidit aethera nimbis,

Laetior innubi mox redit ore dies.

Iuncta catenatos nectunt mihifunera luctus,

Dempta nec est vllo synthesis atra die.

Moestaq́ nec festo cessauit tibia cornu;

Pectus, ebur; pugni, plectra; querela, fides:

Hâc cytharâ, soles; hoc transigo pectine, noctes;

His fidibus, vitae tempora fallo meae.

O quoties victo suspiria pectore rupi.

Cùm cuperem tacito mergere verba sinu!

O quoties, lux quanta fuit, fuit acta querelis,

Lunaq́ quanta fuit, planctibus acta fuit!

Ne gemerem, memini, toties monuistis amici,

Multaq́, ne gemerem, credite, facta mihi.

Libera laetitiae suasistis frena remitti,

Illicò laetitiae libera frena dedi.

Ast vbi singultum compescere risibus opto,

Risibus, heu, gemitus obstrepuêre meis!

Saepè, volens placidas somno traducere noctes,

Perpetuò vigiles obruor imbre genas.

Dumq́ diu nimiùm suspensos comprimo fletus,

Heu, mare perruptis effluit aggeribus!

Flumina, vos testes; vos, nota cubilia, syluae;

Vosq́ cauae valles; conscia vosq́ iuga;

Vos testes, quoties suspiria vincere tentans,

Victa, reluctanti murmura corde dedi.

Quin etiam audit is permota vlulatibus Echo;

Questibus audita est aggemuisse meis.

Tunc ego, tunc illa, alternis dedimus lamenta,

Fleuimus inq́ vices, planximus inq́ vices.

Vt Pandioniae sibi dant responsa sorores,

Cùm caesum, thalami labe queruntur Itym.

Et sedet hinc Progne ramo miserabile plorans,

Et sedet indè suum flens Philomela nefas.

Alteraq́ alterius sequitur suspiria questu,

Admissum lacrymans, vtraque crimen auis.

Talis & Alcyone cùm naufraga vela mariti

Nequicquam scopulis littoribusq́ canit.

Aut viduus, viridi nemoris sedet arbore turtur,

Comparis aeterno murmure fata gemens.

Sic mihi fatidicae nerunt quoque stamina Diuae,

Vt mihi Sol, nitido sidere, nullus éat.

Vtq́ adimant nullos, lamenta perennia luctus,

Aut cesset, caussâ deficiente, dolor.

Sed fuit vt primae, gemitus, vox prima loquelae;

Sit gemitus vitae vox quoque summa meae.

Psalm. 30.

Defecit in dolore vita mea, & anni mei

in gemitibus.

Hierō. in Psal. 30.

QVamdiv est hîc in praesenti vitâ, habet

gemitum & fletum vnusquisque homo.

Aug. li. 21. de ciuit. cap. 14.

Homo nō à risu orditur hanc lucem, quid

malorum ingressus sit nesciens, prophetat

quodammodo: solùm, quando natus est, fe-

runt risisse Zoroastrem, nei ei boni aliquid

monstruosus ille risus portendit. Prorsus

quod scriptum est graue iugum super filios Adam

à die exitus de ventre matris eorum vsque in diem

sepulturae in matrem omnium.

Aug. ser. 28. de verb Apost.

Vnde interrogemus pueros qui nascun-

tur, quare à ploratu incipiant: nascitur & sta-

tim plorat, & post nescio quot dies ridet.

Quando plorabat nascens, Propheta suae ca-

lamitatis erat, lacrymae enim testes sunt mi-

seriae.

Hoc homini tantùm firmum est expersq́ senectae,

Indè ex quo nascens fletibus ora rigat;

Per lacrymas testans, quas vitae in lumine fundit,

Quotnam illum maneant agmina dura mali.

Est Regio (vt quondam Cretaea) ignara ferarum;

Est alia, hybernae nescia terra nivis:

At, vacua aduersis quod vitae tempora rebus

Clauserit, haud quisquam dicere iure potest.

Naziā, carm. de humanatur.

In huius vitae miseriam intrasti lugens, dies

tuos in dolore & aerumnâ pertransisti; cum

luctu & labore hinc exiturus es. Intelligas er-

go, in quantum sit ingressus tuus flebilis, pro-

gressus tuus debilis, & egressus horribilis.

Author Seculi peccat. Tom. 9. Aug.

Eccl. 2.

Risum reputaui errorem, & gaudio dixi: Quid

frustrà deciperis?

Chrys. ser. de martyribus imitādis.

Domini vox est ad suos dicentis, Vos plora-

bitis & plangetis, saeculum autem fgaudebit: Vos tri-

stes eritis. Timenda sunt Christianis praesentis

saeculi gaudia, & optanda pro deuotione

moestitia.

Chrys. ho. 54.

Laetitiae enim tantum nomen habent,

cùm omnia sint in tristitiâ.

2 Cor. 5.

Qui sumus in hoc tabernaculo, ingemiscimus

grauati.

Chrys. hom. in Psal. 115.

An non est meritò ingemiscendum, quòd

sumus in regione alienâ, & in Coloniam

procul à patriâ positam amandati?

Hiere. 13.

In abscondito plorabit anima mea: plorans plora-

bit & deducet oculus meus lacrymam.

Chrys. tom 5. hom. de virtute.

Asseuerant Turturem castam & amatri-

cem comparis esse, ita vt si quando euenerit,

eius masculum ab Aquilâ siue Aucupe capi,

non se commiscere alteri, sed ipsum cupere,

& ipsius praestolari aduentum, & in amoris

eius exspectatione pendere. Huius Turturis

meminit Scriptura in Cant. Canticorum di-

cens: Vox Turturis audita est in terra nostra. O

gemitus de medio cordis amabilis, bonitatis

pullulans fontes! ô gemitus coelestem spon-

sum Christvm ad semetipsum adducens!

Hugo de S. Victor. serm. de assumpt. Mar. tom. 2.

Vox turturis, amori canit & dilectioni; &

habet singularem dilectionem turtur, cui

canit, vel praesenti gaudium, vel absenti affe-

ctum. Igitur vox turturis tota de amore, &

non nouit aliud praeter amorem turtur. Et

quid sonat vox turturis? quam significationē

habet vox turturis? quid dicit? Vnū est quod

sonat vox turturis, & semper illud sonat &

resonat, & non fastidit vmquam. Numquam

turtur vocem suam variat, numquam canti-

cum suum mutat, semperidē canit qui sem-

per idem diligit. O vox turturis quàm dul-

cis es! & quis dignus erit audire vocem tur-

turis? in solitudine canit turtur, & semper

turtur solitudinem diligit, quia singularem

dilectionem quaerit. Non audietur in plateis

vox eius, neque foris clamorem suum pro-

feret. Intus resonat, intrinsecus canit & non

possunt audire turturem, nisi qui intus sunt;

qui elongant in solitudine, qui secretum in-

habitant.

Donec [autem] homines pro Dei cultu,

mercedem tantùm in terrâ, & tātùm terram

acceperunt, minimè se cognouerunt pere-

grinos; nec more turturis ingemuerunt. ita

tamdiu non est vox turturis audita in terrâ

nostrâ. Vbi ergo Regni Coelorum promissio

facta est, tunc primùm manifestè sonuit in

terra vox turturis. Nam dum sancta quaeque

iam Anima Christi praesentiam suspi-raret, Regni dilationem molestè ferret, desi-

deratam patriam gemitibus & suspirijs à

longè salutaret, nónne tibi videtur, vice fun-

gi gemebundae ac castissimae turturis, quae-

cumque anima in terris ita fecisset? Ex tunc

ergo & deinceps vox turturis audita est in

terrâ nostrâ. Quid ni moueat mihi crebras

lacrymas & gemitus quotidianos Christi ab-

sentia? Domine ante te omne desiderium meum, &

gemitus meus à te non est abscōditus. Laboraui in ge-

mitu meo, tu scis, sed beatus qui dicere potuit;

Lauabo per singulas noctes lectum meum, lacrymis

meis stratum meum rigabo. Non solùm autem

mihi, sed & omnibus, qui diligunt aduen-

tum eius, gemitus isti comperti sunt. Hoc

quippe est quod ipse aiebat. numquid possunt

filij sponji lugere, quamdiu cum illis est sponsus? ve-

nient autem dies, cùm auferetur ab eis sponsus, &

tunc lugebunt, ac si diceret; & tunc vox turtu-

ris audietur. Ita est, Iesv bone, venerunt dies

illi; nam & ipsa creatura ingemiscit & parturit

vsque adhuc, reuelationem filiorum Dei exspectans:

non solùm autem illa, sed & nos ipsi intra nos ge-

mimus adoptionem filiorum Dei expectantes Redem-

ptionem corporis nostri. Ne que vacui gemitus qui-

bus è coelo tam misericorditer respondetur.

Propter miseriam inopum & gemitum pauperum

nunc exurgam dicit Dominus. Fuit & in tempo-

re Patrum, vox ista gementium: sed rara, & pe-

nes quemque suus gemitus. Vnde & dicebat

quis: Secretum meum mihi, secretum meum mihi?

At vbi palàm clamatum est, Quae sursum sunt

quaerite, vbi Christvs est in dexterâ Dei sedens

ad omnes iam coepit pertinere gemitus ille tur-

tureus, & vna omnibus esse gemendi ratio.

Bern. serm. 59. in Cant.

Liber secvndvs.

Desideria

animae sanctae.

XVI. [Concupiuit anima mea desiderate iustificationes tuas]

Concupiuit anima mea desiderate

iustificationes tuas.Psalm. 118.

COElestem, dubitans, terrenumq́ inter Amorē,

Haereo, quòd teneant carbasa nostra latus.

Indè vocor, reuocorq́ aliò, modò vellor vtrimque;

Nutat vt ancipiti quassa carina salo.

Ambiguum faciunt Amor hic, Amor ille duellum,

Impediuntq́ suo sistere vota loco.

Sit satis, ah! tandem mala tot fastidia passae,

Et sinar ad portus spem reuosare suos!

O Deus! aut nullo caleat mihi pectus ab igne,

Aut solo caleat legis amore tuae!

Non nego; quod lubeat, magna est, optare, voluptas;

Et modò posse volo dicere; nolo, modò!

Frena nihil patitur minùs, atque libido vouendi,

Nec se lege sinunt libera vota premi.

Vt vagus exultim lorisq́, lupisq́ solutus

Quoslibet in pastus currere gaudet equus:

Vt ruit, & laetis lasciua volutat in herbis

Corpora, deposito bucula fessa iugo:

Ast vbi mox reuocat consueta ad aratra colonus,

Excutit ille lupos, excutit illa iugum.

Scilicet expetitur libertas vna vouendi,

Quae satis est, quamuis vtilitate vacet.

Sic Phaëton, patriae ruiturus ab axe quadrigae,

Appetis ignotos flectere rector equos.

Sic quoque non solitis dum niteris altiùs alis

Icare, subiectis labere mersus aquis,

Quàm variâ Superum lassas prece tundimus aures!

Caelitibus, puto nos saepè mouere iocum.

Ille vouet nuptam, nuptae vouet ille sepulcrum;

Hic sobolem nasci postulat, ille mori:

Ille Patri mortem, Patri rogat ille salutem;

Hic fieri iuuenis supplicat, ille senex.

Vix, puto, consentit centum de millibus vnus;

Quin aliquis voto dissidet ipse suo.

Denique quid Superos oret, pars maxima nescit,

Tam vaga quisque sibi vota, precesq́ facit.

Sic vbi iam grauidas stimulant fastidia Matres,

Obscenam satiant fercla pudenda famem:

Scilicet expetitur modò calx, modò creta palato;

Ex modò, quae stomacho displicuêre, placent.

Quid desiderijs vltra tot inanibus vror?

Quid iaculor nullo votaq́, spesq́ scopo?

Este procul gemitus, procul anxia turba, timores,

Sollicitaeq́ preces, votaq́, spesq́ procul.

O Deus, aut nullo caleat mihi pectus ab igne,

Aut solo caleat legis amore tuae.

Psal. 118.

Concupiuit anima mea desiderare iusti-

ficationes tuas!

MIrvm est, quomodo concupiscatur

desiderium; nec sit in nobis, cuius

concupiscentia iam sit in nobis. Quis ne-

sciat in homine esse concupiscentiam, in ho-

mine desiderium? cur ergo concupiscitur,

vt habeatur, quasi forinsecus inferatur?

aut quomodo haberi eius concupiscentia,

sine ipso potest, cùm non sit & ipsum quid

aliud, quàm concupiscentia? Nam & desi-

derare procul dubiò concupiscere est. Quis

enim iste mirabilis atque inexplicabilis lan-

guor? & tamen est; nam & aegrotus qui fa-

stidio laborat concupiscit vtique desidera-

re cibum, dum concupiscit non habere fa-

stidium. An aliud est concupiscere, aliud

desiderare? non quod non sit concupis-

centia desiderium, sed quia non om-

nis concupiscentia desiderium est; con-

cupiscuntur enim & quae habentur, &

quae non habentur: nam concupiscendo

fruitur homo rebus quas habet; deside-

rando autem, absentia concupiscit. Desi-

derium ergo, quid est, nisi rerum absen-

tium concupiscentia? sed Dei iustificatio-

nes absentes esse quomodo possunt? An &

quando sciuntur, & non fiunt, absentes ha-

bendae sunt? saepè enim quid agendum sit,

videmus; nec agimus, quia non delectat vt

agamus, & concupimus vt delectet. Prae-

uolat intellectus; & tardè sequitur, & ali-

quando non sequitur, humanus atque in-

firmus affectus. Ideò ergo desiderare con-

cupiscebat, quae bona esse cernebat, cupiens

eorum habere delectationem, quorum po-

tuit videre rationem.

Aug. in Ps. 118.

Aug in Ps. 118.

Non dixit [autem] concupiui iudicia;

sed, concupiui desiderare: sicut enim vitâ

viuere, plus est, quàm viuere (viuere nam-

que commune etiam huius est vitae; vitâ

autem viuere, Beatorum est) sic concupis-

cere vt desideremus iudicia Dei, plus est,

quàm desiderare iudicia; concupiscimus

enim desiderare, quasi non sit potestatis

nostrae desiderium, sed gratiae Dei. Cùm

enim Dominus oblectari nos viderit cupi-

ditate desiderij iudiciorum suorum, so-

brium auget affectum; cùm autem pecca-

mus, non concupiscimus desiderare iudi-

cia Dei. Vnde etiam Dominus non otiosè

ait; Desiderio desider aui hoc pascha manducare vo-

biscum; non solùm desiderans, sed etiam

geminato desiderio concupiscens remissio-

nem tribuere peccatorum. Concupiscamus

ergo & nos desiderare iudicia Dei.

Nam sicut dicitur aliquis carnalis Amor.

quem & Cupidinem appellauerunt Poë-

tae, secundùm quem qui amat, in carne se-

minat: ita est & quidam spiritualis Amor,

secundùm quem & ille interior homo

amans in spiritu seminat.

Orig. prolog. in Cāt.

Aug. in Ps. 36.

[Iam] discerne petitionem cordis tui, à

petitionibus carnis; discerne quantum po-

tes. Verbi gratià: coecus est, corpore; rogat

vt illuminetur: Petitio haec carnis. Infirma-

tur, rogat se saluum fieri; saluus fit moritu-

rus; & ista petitio carnis est, & si quae sunt ta-

lia. Petitio cordis quae est? sicut petitio car-

nis est, velle sibi praeparari oculos, vtique ad

videndam istam lucem (quae talibus oculis

videri potest) ita petitio cordis, ad illam lu-

cem pertinet; Beati mundi-cordes, quoniam ipsi

Deum videbunt.

Greg. cap. 15. in c. 11. Iob.

Sed homo, quasi pullum onagri se libe-

rum natum putat; nam qui implere cuncta

quae desiderat per effrenatam libertatem

quaerit, quid aliud, quàm pullo onagri esse

similis concupiscit; vt disciplinae hunc lora

non teneant, sed audenter vagus per syluam

desideriorum currat?

Mens quoque nostra rebus mutabili-

bus subdita, & à semetipsâ variatur. Nam

quaerens, quod non habet, anxia percipit;

cùmque habere coeperit, taedet hanc perce-

pisse, quod quaesiuit. Amat saepè quod de-

spexerat, despicit quod amauerat. Diu quae-

rit, vt parùm quid de summis inueniat, sed

ad consueta citiùs relabens, nec parùm in his

quae inuenerit, perseuerat.

Greg. ca. 22. in cap. 7. Iob.

Greg. hom. 36. in Euāg.

Nos enim, nati in huius peregrinationis

aerumnâ, huc fastidiosi iam venimus; nesci-

mus quid desiderare debeamus.

Aug. de orando Deo. Epist. 121. ad Probā cap. 5.

Ac planè quid oremus, sicut oportet, ne-

scimus. Alius vult coniugari; alius coniugio

viduatus deinceps continenter eligit vituere;

alius nullum concubitum nec in ipsis nu-

ptijs experiri:

Aug. Confessio. 6. c. 6.

Et ego inhiabam honoribus, lucris, con-

iugio, & tu irridebas.

Certè, qui dicit in oratione, verbi gratia:

Domine multiplica diuitias meas; aut, da

mihi tantas, quantas illi vel illi de disti; aut

honores meos auge; aut fac me in hoc saecu-

lo praepotentem atque clarentem, vel si quid

huiusmodi est; & haec dicit, eorum habens

concupiscentiam, non id attendens, vtex

his, secundùm Deum prosit hominibus,

puto eum non inuenire in oratione Do-

minicâ, quo possit haec vota coaptare:

Quamobrem pudeat saltem petere, quae

non pudet cupere; aut si & hoc pudet, sed

cupiditas vincit; quanto meliùs hoc peti-

tur, vt etiam ab isto cupiditatis malo liberet,

cui dicimus; libera nos à malo.

Aug. de orando Deo c. 12. epi. 121. ad Probā.

Chrys. in Epi. ad Roman. c. 1. hom. 4.

Vides [ergo] auiditate omne malum ex-

ortum, cùm ipsum desiderium videlicet, non

sustineat intra proprios terminos consistere?

Quidquid enim terminos à Deo statos trans-

greditur, id absurdarum ac minimè legitima-

rum rerum appetens est. Quemadmodum

enim fieri saepè videmus, vt qui ciborum ap-

petitionem amiserint, terram ac lapillos co-

medant, quiq́ue impotenti siticorrepti fue-

rint, ij & coenum quoque nonnum quam ad

bibendum appetant;

Sic cor meum, cor vanum, vagum & in-

stabile dum suo ducitur arbitrio, & diuino

caret consilio, in seipso non potest consiste-

re, sed omni mobili mobilius, per infinita di-

strahitur, & hac atque illac, per innumera dis-

currit; & dum per diuersa requiem quaerit,

non inuenit, sed in labore miserum, à requie

vacuum manet: sibi non concordat, à se dis-

sonat, à se resilit, voluntates alternat, consilia

mutat, aedificat noua, destruit vetera, de-

structa reaedificat, eadem iterum atque ite-

rum alio & alio modo mutat & ordinat;

quia vult & non vult, numquam in codem

statu permanent.

Bern. cap. 9. medit.

Aug. sol. lo. cap. 12.

Sed allide Domine concupiscentiam

meam dulcedine tuâ, quam abscondisti ti-

mentibus te, vt concupiscam te concupis-

centijs sem piternis; ne vanis allectus & dece-

ptus interior gustus ponat amarum dulce &

dulce amarum.

XVII. [Vtinam dirigantur viae meae ad custodiendas iustificationes tuas!]

Vtinam dirigantur viae meae ad cu-

stodiendas iustificationes tuas!Psalm. 118.

QVòferar? ambiguos aperit mihi semita Calles;

Semita non vno tramite secta vias.

Illa tenet dextram, partem tenet illa sinistram,

Haec tumet in cliuos, vallibus illa cadit:

Haec faciles aditus, aditus habet illa malignos,

Explicat illa vias, implicat illa dolos:

Quoq́ vel haec tendat, vel quò se porrigat illa,

Exitus implexo fine videre vetat.

Non ita, quae partes via se findebat in ambas,

Herculis ambiguum fecit euntis iter,

Nec totidem refluis Meander flectitur vndis,

Ipse suis qu amuis obuius erret aquis.

Nec labirynthaei tanta est fallacia tecti.

Curua licet varijs torqueat antra vijs.

Heu, grauiora meos cohibent discrimina gressus!

En geminâ dubiam parte pericla premunt.

Non ego quae metuam diuortia mille viarum;

(Solus Daedaleâ, qui fuit aede labor)

Sed praeter varios curuis ambagibus orbes,

Nox etiam coecas celat opaca vias;

Nulláque se presso monstrant vestigia signo,

Quâ populus trito calle, notârit iter.

Et licet explorem praetensis obuia palmis,

Et vitem obstantes, tubera dura, petras.

Vix satis inceptos ausim producere cursus,

Sed retinent timidum noxq́, dolusq́, gradum.

Lassus vt ignota cùm fors regione viator

Opprimitur nebulâ praecipitante diem:

Nullaq́ iam toto collucent sidera Coelo,

Nec propè sunt vllae, rustica tecta, cafae;

Nullaq́ signato callem not at orbita sulco,

Vlla nec humano semita trita pede;

Nec scit, an in syluas, an eat ruiturus in vndas,

Longiùs inceptam siparet ire viam,

Tum loca clamosis latè omnia vocibus implet,

Pastoris vocitans rure vagantis opem.

Vtq́ vel è stabulis tacitisq́ quis audiat antris,

Ingeminat longos, terq́ quaterq́ sonos.

Omnis at in surdas clamor volat irritus auras,

Nullaq́ Pastoris verba remissa sonant.

O quis in his tendat mihi stamina fida periclis!

Quis Deus, in tantâ, sit mihi nocte Pharus?

Isacidas quondam per inhospita regna vagantes,

Insolitas docuit clara columna vias:

Stella comes monuit Nabathaeos lumine reges,

Paruq́ Bethlemiae duxit in antra domus.

Quin recreant trepidos, fratrum duo sidera, nautas

Tu quoq́ mî gemini Castoris ede facem.

Gnosis aberrantem reuocauit Thesea filo,

Et fuit Hero tibi nocte, Leandre, Pharus.

Ecce ego sum Theseus, vice tu mihi sis Ariadnes,

Herus agasq́ vicem, quando Leander ero.

Aspicis vt multi, vaga turba, per auia currant,

Et suus huc, illuc, quemlibet error agat?

Hic cadit ignota praeceps Regione viarum,

Ille vago caecum tramite versat iter:

Hic celerat cursus, hic passu deside lentat;

Saepiùs ille suos fertq́ refertq́ gradus:

Hic diuersus abit; lateri latus ille propinquat;

Hic Comitis ductu fallitur, ille suo:

Perpetuos aliquis vestigia flectis in orbes;

Alter in obliquas voluitur vsque vias:

Hic ratus ad certam cursu se tendere metam,

Decepto repetit limina prima pede:

Denique in errorem facto ruit agmine vulgus,

Quodq́ tenere decet, vix tenet vllus iter.

O vtinam, recto tendat mea semita ductu,

Nec dolus, infido tramite, fallat iter!

Qualis at excusso fugit irreuocabilis arcu,

Dum volat ad certum missa sagitta locum;

Talis in-offenso festinet limite cursus,

Quâ tua nempe monent tendere iussa, viâ.

Esto igitur, mea lux, quoties iaculabere, neruus;

Quemq́ petis iaculis, sint tua iussa, scopus;

Quaq́ petiturus candentia signa sagittâ es,

Illa ego sim digitis lecta sagitta tuis.

Psalm. 118.

Vtinam dirigantur viae meae ad custo-

diendas iustificationes tuas!

Aug. l. 2. de oper. merit.

HIeremias dicit: Scio Domine, quia non

est in homine via eius; nec viri est vt ambulet

& dirigat gressus suos. Hinc & in Psalmis cum

quidam dixisset Deo: tu mandasti mandata tua

custodiri nimis, continuò, non de se praesum-

psit, sed optauit vt faceret. Vtinam, inquit, di-

rigantur viae meae ad custodiendas iustificationes

tuas!

Miles qui ingredituriter, viandi ordinem

non ipse disponit sibi, nec pro suo arbitrio

viam carpit, nec voluntaria captat compen-

dia, ne recedat à signis; sed itinerarium ab

Imperatore accipit & custodit illud; prae-

scripto incedit ordine, restâque viâ conficit

iter, vt inueniat commeatum, parata sibi sub-

sidia. Hanc legem viandi esse praescriptam,

Christo ducente, sanctis commeantibus,

recognoscas velim. Profecti sunt enim &

Patres nostri de terrâ AEgypti, per longa spa-

tia terrarum, quorum statiuae omnes, man-

sionesq́ue descripta sunt. Aduertimus ergo

quis has ordinauerit mansiones, quomodo

ambulare oporteret filios Israel. Praeibat e-

nim illos, per diem, Deus in columnâ nubis;

noctu autē in columnâ ignis, vt viam osten-

deret ambulantibus & tenebras dimoueret,

lex viarum, columna erat & ignis & nubes.

Ambr. in Psal. 118. Octon. 5.

Bern. serm. 11. sup. Qui habitat in adiutorio.

Multae enim sunt viae & multa genera via-

rum; magnum profectò periculum viatori.

Quàm facilè in multarum occursu, errabit

in viâ suâ, qui viarum discretione caruerit?

Scrutemur proinde vias nostras, etiam vias

daemonum, vias quoque Beatorum spiri-

tuum, & vias Domini inuestigemus.

Ambr. in Psal. 118. octon. 8.

[Si enim] viam ingressus cùm veneris ad

compitum aliquod (& nescias quod iter in-

gredi debeas) stas & cogitas ipse tecum, v-

trùm primam, aut secūdam, aut tertiam viam

eligas quam sequaris, nec putas priùs ado-

riendum iter quàm animo definiens; quanto

magis animo debes ac mente consistere qui

ad regnum caeleste tendis, & cogitare tecum,

quia non omnis via illò du cit, non omnis eò

dirigit ad Hierusalem illam quae in caelo est.

Sunt viae quae malos exitus mortis habent.

Hae sunt viae de quibus legisti: Quia sunt viae

quae videntur viro rectae esse, vltima autem eius aspi-

ciunt in profundum inferni.

Viae igitur filiorum Adam in necessitate

& cupiditate versantur. Ab vtraque siqui-

dem ducimur, & ab vtraque trahimur, nisi

quod videmur magis vrgeri necessitate, tra-

hi cupiditate. Et necessitas quidem speciali-

ter corpori tribuenda videtur, nec simplex

illa est, sed anfractus habens plurimos plurimaq́;

dispendia; nam compēdia pauca admodum,

si qua tamen. In his quoque docetur quàm

necesse habeat clamare ad Dominū, non de

necessitate, sed de necessitatibus meis erue me.

Non modò ab hâc viâ necessitatis, sed ab eâ

quoque quae cupiditatis est, optabit educi,

quisquis non surdâ aure monita Sapiētis ex-

ceperit. Quid enim ille ait? à voluntatibus tuis

auertere, & item: post concupiscentias tuas non eas.

Hae sunt viae videntur hominibus bonae,

sed finem non habent, nisi cùm demergunt

in profundum.

Bern. serm. 11 super Qui habitat.

Si inuenisti vias hominum, illud quoque

considera, ne fortè de his dictum sit: Contritio

& infelicitas in vijs eorum: vt sit contritio in ne-

cessitate, infelicitas in cupiditate. Videamus

& vias Daemonum, videamus & caueamus;

videamus, & fugiamus eas; siquidē via illo-

rum, Praesumptio & Obstinatio. Quàm per-

uerso & euerso sunt corde filij hominum!

quicumque sectantur vias Daemonum, in-

grediuntur Daemonum vias. Haec enim tota

aduersùm nos spiritualium colluctatio ne-

quitiarum est, vt nos seducant, vt nos indu-

cant in vias suas, vt deducant in eis, perdu-

cant ad destinatum finem, qui paratus est eis,

Quae verò sunt sanctorum Angelorum viae?

Profectò illae, quas vnigenitus enarrauit di-

cens: Videbitis Angelos ascendentes & descendentes

super filium hominis. Ascensio igitur & descen-

sio viae illorum. Ascensio propter se, descen-

sio vel potiùs condescensio propter nos. Pu-

to & vias Domini vultis audire. Docuit ita-

que vias suas, cùm aperuit labia Prophetae vt

diceret: Vniuersae viae Domini misericordia & veri-

tas. Ita ad singulos, ita ad omnes cōmuniter

venit, in misericordiâ scilicet & veritate. Ab

his itineribus incuruati sunt colles mundi; superbi,

Daemones, Principes.

Ibid.

Iste ordo est, alij praecedūt, alij sequuntur.

Qui praecedunt exēplum se praebent sequen-

tibus; numquid neminem sequuntur? Si ne-

minem sequuntur, errabunt. Sequuntur ergo

& illi aliquem, ipsum Christvm. Et cerni-

tis ordinatos gressus per Paulum Apostolum

dicētem. Imitatores estote sicut & ego Christi.

Iusti attendendo eos qui se in bono praece-

dunt, imitando sequuntur. Quomodo se-

quuntur? Videbunt iusti & timebunt. Videbunt

& timebunt sequi vias malas, cùm vident

quosque meliores, iam elegisse vias melio-

res; & dicunt in animo suo, quēadmodum

solent dicere viatores, attendentes alios cum

praesumptione ambulantes in viâ, ipsia adhuc

incerti viae, & quasi fluctuantes quo eant, di-

cunt sibi: non frustrà illi hàc eunt, quādo illò

eūt, quò nos ire volumus. Et quare cum ma-

gnâ fiduciâ hàc eunt, nisi quia illàc ire perni-

ciosum est. Videbunt ergo iusti & timebunt.

Angustam viam vidēt illàc; hàc vident pau-

cos, illàc multos; sed si iustus es, noli numera-

re; noli numerare turbas hominum inceden-

tes latas vias; noli eos attendere, multi sunt;

pauci autem per viam angustam.

Aug. in Psal.

Greg. cap. 17. lib. 7. mor. in cap. 6. Iob.

Reproborum [siquidem] semitae semper in-

uolutae sunt, vt prauis concupiscentijs dediti

aut bona nulla appetant, aut appetētes infir-

mo desiderio ad haec nequaquā mentis liberos

gressus tendant. Rectâ enim aut non incipiūt,

aut in ipso fracti itinere, adhaec minimè per-

tingunt, vnde fit plerumque, vt ad morem

suum, lassati redeant, seseq́ue ab intentione

animi in carnis voluptatibus sternant, sola

quae transeunt, cogitent; nulla quae secum

permaneant, curent.

Aug. in Ps. 139.

Caput circuitus eorum? quid est circuitus ip-

sorum? vt circumeant & non stent, in gyrum

eant erroris, vbi iter est sine fine: qui enim in

lōgum it, aliunde incipit, alicubi finit; qui in

gyrum it, nusquam finit. Ipse est labor impio-

rum, qui demonstratur in alio Psalmo eui-

dentiùs: in circuitu impij ambulant.

Greg. lib. 7. mor. c. 14. in cap. 6. Iob.

Benè ergo de reprobis dicitur: Inuolutae sunt

semitae gressuum eorum, quia recta quidem deli-

berando appetunt, sed ad consueta semper

mala replicātur, & quasi extra se tensi, ad se-

metipsos per circuitū redeunt, qui bona qui-

dē cupiūt, sed à malis ne quicquā recedunt.

Et quidam cadunt extra viam; vt ille qui

numquam fuit de Ecclesia. Quidam cadunt

à viâ; vnde hoc: Melius est viam iustitiae nō agnos-

cere, quàm post agnitam retroire. Quidam cadūt

in viam, vnde dicitur, iustus septies cadit in die.

Bonau. in Psal. 30.

Orig. hom. 4. in Psal. 36.

Sed est multa differentia inter casum Iusti

& iniusti: Iustus inquit, cùm ceciderit, nō proster-

nitur. Iniustus, & qui spem non habet in Deo

positam, si ceciderit, prosternitur, & non sur-

git, id est, si peccauerit non poeniter, & pecca-

tum suum emendare nescit.

Aug. confes. 6. c. 16.

O tortuosas vias! vae animae audaci, quae spe-

rauit, si à te recessisset, se aliquid meliùs ha-

bituram! Versa & reuersa; in tergum & in la-

tera & in ventrem, & dura sunt omnia, & tu

solus requies. Et ecces ades, & liberas à mise-

rabilibus erroribus, & constituis nos in viâ

tuâ, & consolaris & dicis; Currite, ego feram, &

ego perducam, & ego ibi feram.

Meliùs dirigebantur à Domino gressus eorum,

quibus per noctem, ignis columna lucebat,

per diem, nubis. Et tu merere factis, votisq́ue

deposce, vt gressus tui à Domino dirigātur, ne mo-

ueantur pedes tui. Cauendū est quoque ne re-

ctam semitam derelinquas, & diuerticula te

viarum tortuosarum decipiāt. Ideò dicit: Parate

viam Domini, rectas facite semitas eius. Rectas fa-

ciamus animorū semitas ne labamur, ne ef-

fundantur gressus nostri sicut vxoris Loth,

quae post se respexit, & gressus tenere nō po-

tuit, sed effusi sunt. Non effundantur sicut

AEgyptiorum, quorū gressum, maris fluctus

effudit. Nónne de his pulcrè dixeris, effusi

sunt gressus eorum, quos benè vixisse poenituit?

Ambr. in Psal. 36.

Ambr. in Psal. 38.

O quidereliquisti semitas rectas, abeundo

in vias tenebrarum! ô qui laetamini in malis,

& gaudetis in euersione mala, q́uorum semi-

tae prauae & flexuosi cursus eorum sicut lubricus

& flexuosus author ipsorū, cur odisse coepi-

stis viam rectam! Non vos direxit Dominus.

Aug. solilo. cap. 4.

O Domine qui es lux, qui es via, veritas &

vita, in quo non sunt tenebrae, error, vanitas,

neque mors. Lux sine quâ tenebrae via sine

quâ error; veritas, sine quâ vanitas, vita sine

quâ mors: Dic verbum, Domine; fiat lux, vt

videam lucem & vitem tenebras: videam

viam, & vitem inuium: videam veritatem &

vitem vanitatē: videam vitam, & vitem mor-

tem. Illuminare, inquā, illuminare huic coeco,

qui in tenebris & in vmbrâ mortis sedet, & dirige

pedes eius in viam pacis!

Nysse. orat. 4. in Cāt.

[Fac] vt anima [mea] telum sit in manu

potentis ad scopum supernum directum,

[scio] esse eumdem & sponsum nostrum &

sagittarium; [fac] eamdem item animam es-

se sponfam & telum, quâ ille tamquam te-

lo vtatur, dum eam bonum ad scopum di-

rigit.

XVIII. [Perfice gressus meos in semitis tuis]

Perfice gressus meos in semitis tuis:

vt non moueantur vestigia mea.Psalm. 16.

ERgo caduca gradum toties mihi tibia fallet,

Sternet & in planâ pes vitiosus humo?

Aspice, qui Coelis hominum vestigia spectas,

Firmaq́ fac presso stet mea planta solo.

Instruit implumes pennata Ciconia pullos,

Et docet aërias praepes inire vias.

Exemplo volucrem sequitur modò filia Matrem,

Tutaq́ iam peragit, quod metuebat, iter.

Prouocat expansis sobolem Iouis armiger alis,

Et iubet insuetas sollicitare plagas.

Mox praeit, & pleno se iactat in aëra lapsu,

Remigio soboles subsequiturq́ patrem.

Dum primùm ignotas tentat puer inscius vndas,

Subere vel iunco mobile findit iter:

Mox opis oblitus, flumen sine cortice tranat,

Flumen inexperto saepè sed ore bibit:

Saepiùs at doctis vbi plauserit aequora palmis,

Ducit in immenso brachia tuta salo.

Aspice, qui Coelis hominum vestigia spectas,

Aspice quâ nobis arte leuetur iter:

Sustineor fragili puerilia membra curuli,

Quaeq́ vehunt socias ipsa propello rotas.

Nempe tripes baculi sic stipite nititur aetas,

Fertq́ senex proprium, quo fuit vsus, equum.

Ne tamen ambiguis malè decipiare querelis;

De pedibus, moneo, nulla querela meis.

Nec vitio plantae; vitio neque crura laborant;

Saxa per & salebras tibia nostra salit.

Non ego pennipedi dubitem certare Camillae,

Isse per intactas quaepede, fertur, aquas.

Quod queror, est animi vitium lacrymabile nostri,

Qui, quibus incedat, languidus est pedibus.

Heu iacet afflictis, affectibus omnibus aeger!

(Hi, quibus incessit, nempe fuêre pedes)

Si quod iter, quamuis breue sit, virtutis eundum est,

Mens mihi fit minimae lassa labore viae;

Crura forent fragilis veluti tua, Nile, papyrus,

Quaeq́ ruit motâ canna palustris aquâ.

Rarus, at immodicus quandoque resuscitat ardor,

Et pede fulmineo stringere cogit iter:

Sed bene vix coeptum, currendi extinguitur ardor;

Lampadis vt magno flammula parua Noto.

Ne tamen ignauis videar segnescere plantis,

Promoueo tardos pigra subinde gradus.

Ast mea tunc, caueam quisquam vestigia seruet,

Ne puter immodicis ebria facta scyphis.

Scilicet in partes ita tibia claudicat ambas,

Semipedis claudi pes vt hiulcat iter:

Nunc volo, nunc nolo, nunc aestuo, nunc languesco,

Nunc stupet vt rigido mens religata gelu!

Impatiens igitur, coepti sine fruge laboris,

Saepe viae medio, lassa retento gradum.

Sed neque, quâ languens statione resistere tento,

Instabilem valeo figere firma pedem.

Auferor aduerso velut incita puppis ab aestu,

Quam neque vis remi nec sua veia iuuant;

Damnàq́ sunt iterum vano redimenda recursu,

Irritus aeterno sic redit orbe labor.

Nempe catenati, sic publica corpora, serui

Circumeunt toties, pendula tecta molae;

It mola, perq́ suos rapitur circumvaga gyros,

Sed perit his, quicquid conficit illa viae.

Heu quid agam! neque sueta vehi neq́ currere docta,

Nec pedibus minimas vtilis ire vias!

Magnum iter est Coelo, magnis huc passibus itur;

Quid faciet lentis nostra quadriga rotis?

Tu spatia ingenti perlaberis ardua saltu,

Vastaq́ tergemini crura gigantis habes.

Eöum passu, Hesperiumq́ amplectere mundum;

Sub femur vt Rhodius vela Colossus agit:

Ast testudineo reptat mihi tibia gressu,

Aut chelis referor, Cancer adunce, tuis.

Quid positas igitur sperem contingere metas,

Quae metas refugo perdita sector equo?

O Deus, ambiguos trepidantis perfice gressus,

Vincat & applausis nostra quadriga rotis!

Psalm. 16.

Perfice gressus meos in semitis tuis, vt

non moueantur vestigia mea.

Ps. 118.

IN quo corrigit adolescentior viam suam?

Naziā. de vit. huma.

Saepè etenim egregiâ dum spe subnixus, in altum

Efferor, ac mediae virtutis septa volatu

Transilio, dirus resupinum montis ad ima

Praecipitem fundit Satanas; mihiq́ accidit illud,

Quod solet huic, qui littoreâ dum incedit arenâ,

Haud certa elusis pedibus vestigia firmat.

Erigor ipse iterum, rursusq́ in terga relabor,

Infelix magè, quàm prius; incedensq́ labore

Perpetuo, trepidumq́ fouens in corde pauorem

Vix gradior, citus at labens figo oscula terrae.

Ps. 24.

Vias tuas Domine demonstra mihi, & semitas

tuas edoce me.

Ps. 85.

Deduc me in viâ tuâ.

Ps. 142.

Fac mihi viam in quâ ambulem.

Ambr. de fugâ saeculi, cap. 1.

Nam quis inter tot passiones huius corpo-

ris, inter tantas ille cebras huius saeculi, tutum

atque intemeratum seruare potest Vestigium?

Respexit oculus, & sensum mentis auertit;

audiuit auris, & intentionem inflexit; in-

halauit odor, & cogitationem impediuit; os

libauit, & crimen retulit; tactus contigit, &

ignem adoleuit.

[Quare] qui iter agit ad virtutem, multa

sunt quae digredi habet & transire. Ergo &

tu, qui ad Christvm tendis (qui est Dei

virtus) digredere luxuriam, scorta, adulte-

rium; digredere furta, falsa testimonia; tum

deinde digredere & auaritiam, & omnem

pecuniae caeterarumq́; malarum rerum con-

cupiscentiam; digredere mendacium, digre-

dere stultitiam saeculi.

Orig. hom. 4. in Psal. 36.

Chrys. in 3. c. ad Phil.

Bonum crus fac pedi tuo, non enim natu-

rae est, sed voluntatis: leuem hanc reddamus,

ne celeritati pedum reliquum pondus offi-

ciat. Doce pedes esse cautos; pauimentum

enim multis locis est lubricum; ac si cadas,

multa perdidisti: attamen & si cecideris, sur-

ge; licet enim & hoc pacto vincere. Num-

quam lubricis rebus te commitas, & non

cades: super solidas ac stabiles curre.

Greg. lib. 26. mor. c. 10. in cap. 35. Iob.

In eo namque oftendimus quantâ ad Do-

minum cupiditate flagramus, si non solùm

ad eum per tranquilla & mollia, sed etiam

per aspera & dura transimus. Hinc namque

Propheta ait. Qui perfecit pedes meos, quasi cerui.

Ceruus enim cùm montium iuga conscen-

dit, quaeq́ue aspicit aspera, quaeq́ue se obij-

ciunt sentibus illigata, dato saltu transgre-

ditur, & absque vllo cursus sui obstaculo, in

superioribus eleuatur; ita etiam electorum

mentes, quaeq́ue sibi in hoc mundo obsi-

sistere atque obuiare conspiciunt, contem-

plationis saltu transcendunt, & more ceruo-rum, despectis terrenorum sentibus, in su-

perna se euehunt.

Aug. in Psal. 38.

Est ascensio, est transilitio, non pedi-

bus, non scalis, non pennis; & tamen si

interiorem hominem attendas, & pedibus,

& scalis, & pennis. Nam si non pedibus;

quomodo dicit homo interior. Non veniat

mihi pes superbiae? si non scalis; quid sunt quas

vidit Iacob? si non pennis; quis est qui dicit:

Quis dabit mihi pennas sicut columbae, & volabo

& requiescam? sed in rebus corporalibus, a-

liud sunt pedes, aliud scalae, aliud pennae.

Intus autem & pedes & scalae, & pennae

affectus sunt & bonae voluntates.

Bern. serm. 85 in Cant.

Stat [anima] manu verbi leuata velut

super duos pedes, deuotionem & agnitio-

nem. Stat inquam, sed sibi putet dictum,

qui se existimat stare, videat ne cadat. Putásne

stare per se poterit, quae surgere per se non

potuit? Cur ergo si stare per se poterat, ora-

bat homo de terra, Confirma me, inquiens,

in verbis tuis Domine: Denique & probârat.

Eius ipsius illa vox fuit: Impulsus, euersus sum

vt caderem, & Dominus suscepit me. Quaeris,

quis ille impulsor? non est vnus. Impulsor

Diabolus est, impulsor Mundus, impulsor

Homo. Quis iste homo sit, quaeris? quisque

sui. Noli mirari, vsque adeò homo impul-

sor sibi est, & suimet praecipitator, vt non

sit quod ab altero impulsore formides, si ip-se à te proprias contineas manus: manus

tua, consensus tuus. Cùm igitur tres sint

stanti imminentes stratores; horum, Diabo-

lus liuore malitiae; Mundus, vento vanita-

tis; Homo, semetipsum pondere suae corru-

ptionis impellit. Impellit Diabolus, sed

non euertit, si quidem tuum tu illi negaue-

ris assensum. Est & Mundus impulsor, quia

in maligno positus est; impellit omnes, sed

solos euertit amicos suos. Ex quo satis cla-

ret, quàm sit Homo praecipuus impulsor sui,

qui suo, sine alieno impulsu, cadere potest;

alieno, absque suo, cadere non potest. Sed

innixum verbo & indutum virtute ex alto,

nulla vis, nulla fraus, nulla iam illecebra

poterit vel stantem deijcere, vel subijcere

dominantem. Vis non timere impulso-

rem? non veniat tibi pes superbiae, & manus im-

pellentis non moueat te. ibi ceciderunt, qui

operantur iniquitatem, ibi Diabolus & Angeli

corruerunt. Denique in veritate non stetit qui

non innixus est verbo. & ideò fortassis se-

dere voluit, quia stare non valuit; dicebat

enim: sedebo in monte testamenti. Ceterùm

Deo aliter iudicante nec stetit, nec sedit,

sed cecidit, dicente Domino, Videbam Satha-

nan sicut fulgur de caelo cadentem: ergo qui

stat, si non vult cadere, non fidat sibi, sed

nitatur verbo. Cuius manu erigeris, ipsius ne-

cesse est virtute tenearis.

Aug. tract. de Cāt. nouo cap. 7.

Via nostra, ambulantes quaerit; sed

tria sunt hominum genera quae odit: Re-

manentem, Retro-redeuntem, Abeuntem:

ab his tribus generibus malis, Domino ad-

iuuante vindicetur, & defendatur gressus

noster. Iam verò cùm ambulantes sumus,

alius tardiùs ambulat, alius celeriùs, am-

bo tamen ambulant; excitandi sunt ergo

Remanentes; Retro-redeuntes reuocan-

di; Errantes in viam ducendi; Tardi ex-

hortandi; Celeres imitandi. Qui non pro-

ficit, remansit in via; qui fortè à melio-

re proposito declinat, ad id quod dete-

rius reliquerat, reuersus est retrò; qui si-

dem deserit, à viâ errauit. Cum tardis sit

nobis & cum celerioribus ratio, cum am-

bulantibus tamen. Quis est qui non pro-

ficit? qui se putauerit esse sapientem; qui

dixerit, Sufficit mihi, quod sum: qui non

attenderit eum, qui dicit: quae retrò oblitus

in ea quae ante sunt extentus secundùm intentio-

nem, sequor ad palmam vocationis Dei in

Christo Iesv. Currentem se

dixit, sequentem se dixit, non remansit,

non retrospexit: absit vt errauerit, quia

viam ipse docebat, qui & tenebat, & osten-

debat.

Paulin. epist. ad Caelant. in fine inter epi. Hier. tom. 1.

Beati sunt qui non de praeteritâ sibi iu-

stitiâ blandientes, secundùm Apostolum,

per dies singulos in virtute renouantur. Iu-stitia enim Iusti non proderit ei, à quo die,

iustus esse desierit. Sanctus ergo securus es-

se non debet, quamdiu in huius vitae agone

versatur, sed totum quo tenditur spatium,

vitae tuae est, vt peragere possis iustitiam, nec

de praeteritâ iustitiâ confidens remissior essi-

ciaris.

Aug. ser. 15. de verbis Apostol.

Quare semper tibi displiceat quod es, si

vis peruenire ad id quod nondum es;

nam vbi tibi placuisti, ibi remansisti. Si au-

tem dixeris, sufficit; & peristi. semper ad-

de, semper ambula, semper profice, noli

in viâ remanere, noli retroredire, noli deuia-

re. Remanet, qui non proficit; retro-redit, qui

ad alia reuoluitur vnde iam abcesserat; de-

uiat, qui apostatat. Meliùs it claudus in viâ,

quàm cursor praeter viam.

Aug. li. 4. de symbo. ad Catechu.

Vt quid claudicatis in duas partes? dixit Elias

populo. Si Deus est, ite post illum; si mun-

dus est, ite post illum; si Deus eligitur, seruia-

tur illi, secundùm ipsius voluntatem; si

mundus eligitur, vt quid fictum cor quasi

Deo accommodatur? quid tibi cum pompis

Diaboli, amator Christi? ô munde im-

munde, teneri vis pergens, quid faceres si re-

maneres? quem non desiperes dulcis, si a-

marus alimenta mentiris?

Habac. 3.

Deus Dominus fortitudo mea, & ponet pedes

meos quasi ceruorum.

Sperabam aliquando in virtute meâ, quae

tamen non erat virtus; & sic volui currere,

vbi magis stare credebam, ibi magis cecidi,

factusq́ue sum magis retrò, & non antè, &

quod credebam consequi, magis elonga-

tum est à me.

Aug. solilo. cap. 25.

Ps. 118.

Cogitaui [ergo] vias meas, & conuerti pedes

meos in testimonia tua.

Aug. ser. 15. de ver. Domi.

Adhuc sequor, adhuc proficio, adhuc am-

bulo, adhuc in viâ sum, adhuc me extendo,

nondum perueni.

XIX. [Confige timore tuo carnes meas]

Confige timore tuo carnes meas, à

iudiciis enim tuis timui.Psal. 118.

LIttera prima rudi quondam inculcata iuuentae,

Fertur ab antiquis, Numinis esse Timor:

Certaq́ non aliâ Sapientia discitur arte

Si quâ fides verbis, Nate Dauide, tuis.

Hoc quoque nostra fuit formata puertia ludo,

Doctaq́ sidereas mens trepidare minas.

Semper at heu! tantis stupuit mens coeca tenebris,

Vt neque, quod toties audiit, Alpha sciat.

Tristibus Orbilij plectenda ignauia sceptris,

Post malè tot positos, nil didicisse, dies!

Et pueri ferulis segnes Elementa docentur,

Quae leuis assequitur sedulitate labor;

Aspiciunt nigras Cadmi bis, térue, puellas,

Aspectas referunt, nomine quamque suo:

Et licet atrato sit par color omnibus ore,

Signa tamen faciem propria quamque notant.

Cur ego quod teneris Infantia combibit annis,

Discere non etiam tempore posse putem?

Plurima sunt, nullo penitus mihi docta Magistro,

Cur disci nequeat, arte iuuante, Timor?

Ah pudet! en timeo, quae contempsisse decebat;

Non timeo, iustos quae meruêre metus.

Flagitium, minimo timeo committere teste,

Non timeo facinus, teste patrare Deo.

Ne corpus perimant, metuo de nocte latrones,

Nil metuens Animae certa perîcla meae.

Nempe fugit pictae sic passer imagine laruae,

Illita cui visco virga timenda fuit.

Sic tremit aspectae ceruus formidine pennae,

Nec tremit obstantes, agmina rauca, canes.

Sic quoque, Marmaricae trepidat leo terror arenae,

Et cadit in tensas, territus igne plagas.

Heu! rotat humanas furor hic vertigine mentes,

Fulmina despiciunt, murmura parua timent;

Subijcitur pedibus nigri metus omnis Auerni,

Et lethum & quidquid tristius Orcus habet.

Scilicet, abiecto leue fit scelus omne Timore,

Sed grauis insequitur poena Timore, scelus.

Flagitiis demum incipiunt trepidare peractis,

Ante scelus, nullus pectora terror habet.

Tum pauor heu madidis mentem sudoribus angit,

Et laesi ante oculos Numinis ara redit.

Tum subitus strato vigiles Timor excutit artus,

Propria tum vacuos terret imago thoros.

Si strepitum moti dederit mus stramine lecti,

Creditur è syluis exiluisse leo.

Nocte leuis quassâ si murmuret arbore ventus,

Horrescunt rigidae, fronde sonante, comae.

Quid faciant, subitis si fulminet ignibus aether,

Aut sonet aethereo grandior axe fragor?

Pectora coelesti stupeant perculsa tumultu

Et flammâ metuant dissiliente peti.

Tunc terrent aurae, tunc terrent scilicet vmbrae,

Augurioq́ notant omnia signa necem.

Quin etiam nemorum nocturna silentia terrent,

Ipsaq́ se sontem mens furiata timet.

En quantum miseris poenae, mens conscia donat?

Ipse in sese animus verbera tortor agit.

Heu quoties stygij, turbato in Caesare, manes;

Pharsalî quoties emicuistis agri!

Saeue Patris vindex, furiis agitaris, Oreste,

Vmbra trucidatae viua Parentis erat.

Moeste colubriferâ Pentheu laniaris Erynni,

Vindicat hoc laesos verbere Diua Deos.

Nulla reos animos agitat magè dira Tyrannis,

Quàm testem assiduè pectore ferre suum.

O Deus! ô confige tuo mihi corda timore!

Ne peccem, furor hâc cuspide noster eget.

Vtilis ante scelus Timor est qui frena gubernet,

Qui timet, admisso crimine, serò timet.

Psal. 118.

Confige timore tuo carnes meas, à iudicijs

enim tuis timui.

Basil. hom. in Psal. 33.

NIsi timor instituendae vitae nostrae ru-

dimenta iaciat, impossibile fuerit san-

ctimoniam legitimè obseruari. Confige, in-

quit, timore tuo carnes meas; nam quemadmo-

dum qui corporis membra habent clauis

transfixa, ad actionem quamlibet immobi-

lia ea retinent, sic ij quorum animam oc-

cupauit Dei timor, omnem prorsus importu-

nam peccati & obstreperam occasionem vi-

tant: Timenti itaque nulla ad complecten-

dam virtutem defit facultas, cùm per Timo-

rem ab inde corâ omni & absurdâ actione re-

uocatur & impeditur.

Chrys. hom. 53. in Ioan.

Nam quemadmodum quercus altiùs de-

missis radicibus, nullius venti viribus sterni-

tur, ita animam Diuino timore confixam nul-

lus tentationum ventus euellet.

Ambr. in Psal. 118 octon. 15.

Suntautem & carnes quaedem animae, si-

cut corpus est animae. Carnes animae, sunt

carnales cogitationes: Configat has carnes timor

Domini & iudiciorum eius.

Basil. hom. in Psal. 33.

Eiusmodi ergo timore eruditus, quasi fre-

no quopiam abarce, & inhibe animam ad

vitiosam concupiscentiam propendentem.

Bern. ser. 29. in Cāt.

Prudenter sagittari & impugnari salubri-ter postulat Sanctus cùm dicit in oratione,

Confige timore tuo carnes meas; optima Timor iste

sagitta, qui conficit & interficit carnis desi-

deria, vt spiritus saluus sit.

Bern. lib. de interiore domo, cap. 36.

Teneat ergo & terreat timor Iudicij, me-

tus gehennae, laquei mortis, dolores inferni,

ignis vrens, vermis corrodens, sulphur foe-

tens, flamma tartarea & omnia mala.

Bern. ser. 54. in Cāt.

In veritate enim didici, nihil aequè efficax

esse ad gratiam promerendam, retinendam,

recuperandam; quàm si omni tempore, co-

ram Deo, inueniaris non altum sapere, sed ti-

mere. Beatus es si cor tuum triplici timore re-

pleueris; vt timeas quidem pro acceptâ gra-

tiâ, ampliùs pro amissâ, longè plus pro re-

cuperatâ.

Aug. in Ps. 52.

[Sed multi] trepidauerunt timore, vbi non erat

timor. numquid enim timorest si quis per-

dat diuitias? non est ibi timor, & ibi timetur.

si quis autem perdat sapientiam, ibi verè ti-

mor est, & ibi non timetur. Stultitia, dicens

in corde suo, non est Deus; timuisti perdere

terram & perdidisti coelum!

Chrys. hom. 20. in Genes.

[Sed] ita se habet peccatum, vt priusquā

fiat & ad opus perueniat, obtenebret & de-

cipiat mentem; postquam autem consum-

matur, manifestè nobis suam absurditatem

proferat & ostendat. Vnde breuis illa & ab-

surda voluptas continuum menti dolorem

inserit, conscientiaeq́ue fiduciam aufert, con-fusione captam perfundens. Misericors enim

Deus eiuscemodi accusatorem nobis assiste-

te voluit, vt numquam soli relinquamur, sed

indesinenter ille congrediens clamer, & poe

nam exigat delictorum. Scortator enim vel

adulter, etiamsi omnium obliuisci queat,

numquam tamen sic in solitudine versatur,

quin habens acrem illum accusatorem, sus-

spiciones timeat, vmbras tremiscat, & eos

qui conscij sunt, & qui non sunt; perpetua-

q́ue in animo eius potestas est, ac recipro can-

tes, & contrarij fluctus. Insuper neque som-

nus ei suauis, sed terrore & formidine ple-

nus; neque cibus voluptatem praebet; ne que

amicorum colloquia talem refocillare vel

liberare ab vrgente anxietate possunt: sed

quasi Carnificem gestaret se lancinantem & fla-

gellantem continuò, ita post admissum faci-

nus obambulat; nullo consio, sustinens in-

tolerabiles poenas illas, & iudex sui ipsius fa-

ctus & accusator.

Iob 15.

Sonitus terroris semper in auribus illius: & cùm

pax sit, ille semper insidias suspicatur.

Explica mihi [improbi] conscientiam, &

videbis intùs grauem peccatorum tumul-

tum, iugem metum, tempestatem turbatio-

num videbis, velut in curiâ, mentem ad thro-

num conscientiae conscendisse regalem, &

tamquam Iudicem quempiam sedentem, &

cogitationes loco carnificum adhibentem,

in equuleo suspendentem, lateraq́ue con-

scientiae radentem vngulis; pro commissis

vehementer inclamantem, cùm nemo sciat,

nisi quòd solus Deus haec videre nouerit. Et-

enim qui committit adulterium, etiamsi mil-

lies fuerit diues, etiamsi nullum habeat accu-

satorem, non desinit tamen intùs se accusa-

re. Et voluptas quidē temporaria est, dolor

verò perpetuus; timor vndique ac tremor,

suspicio & anxietas: angulos metuit, vm-

bras ipsas formidat, suos ipsius famulos, con-

scios, inscios; illam ipsam quā corrupit, & vi-

rum quem affecit contumeliâ. Obambulat,

amarum accusatorem circumferens, con-

scientiam, cùm sit suo ipsius iudicio damna-

tus, nec possit vel ad breue tempus respirare.

Nam & in lecto, & in mensa, & in foro, &

in domo & interdiu & noctu, & in ipsis fre-

quenter somnijs, haec iniquitatis simulacra

videt, ipsiusq́ue Cain vitam viuit, gemens ac

tremens super terram, cùm nemo sciat; intus

tamen habet ignem implicitum. Idem pati-

untur & qui rapinam exercent, & qui fraude

lucrum faciunt, & ebriosi, & in summâ quot-

quot in peccatis viuunt. Neque enim vllâ ra-

tione iudicium illud potest corrumpi mu-

neribus.

Chrys. conc. 1. de Lazaro, in cap. 16. Luc.

Chrys. conc. 4. de Lazar.

Externi Iudices & pecunijs corrumpun-

tur, & assentationibus delinquuntur & me-

tu simulant; denique multa sunt alia, quae re-ctum illorum iudicium deprauant: At con-

scientiae tribunal, nulli hominum nouit ce-

dere, sed quamuis dederis pecunias, quamuis

mineris, quamuis aliud quidlibet feceris, iu-

stam feret sententiam aduersus peccatorum

cogitationes, adeò vt ipse quoque qui pec-

catum admisit seipsum condemnet etiamsi

alius nullus accuset.

Chrys. hom. 17. in Gen.

Incorruptus iudex, conscientia, cùm ad-

uersus hominem exurgit, clarâ voce clamat

& accusat & ostendit, & quasi ante oculos

scribit peccatorum magnitudinem.

Aug. medit. cap. 34.

Confige [ergo Domine] timore tuo carnes

meas; laetetur cor meum, vt timeat nomen

tuum. Vtinam te sic timeret peccatrix ani-

ma mea, quomodo ille vir sanctus qui dixit:

Semper enim quasi tumentes super me fluctus ti-

mui Deum!

XX. [Auerte oculos meos ne videant vanitatem]

Auerte oculos meos ne videant va-

nitatem.Psalm. 118.

PEruigilant geminae celso mihi vertice stellae,

Queis est perpetuis munus in excubijs.

Nec tamen errantes neque possum dicere fixas,

Sed meritò, duplex vtraque nomen habet.

Errat ab officio vaga saepiùs vtraque iusso,

Vtraque docta suum fixa tenere locum.

Motibus ambae agiles, fixae stationibus ambae,

Quod genus hoc stellas Oedipus esse putet?

Vos, oculi; vos, conspicuae duo lumina frontis,

Sidera vos estis, quae mihi bina micant.

Vos, quibus in celsâ statio data peruigil arce,

Excubat vt summâ lucida flamma Pharo.

Aut qualis speculâ seruans spectator ab altâ,

Quaeque propinqua, videt; quaeque remota, videt.

Non tamen, vt trepidis qui lucent nauibus ignes,

Vos mihi tam fidâ lampade fertis opem:

Flāma regit nautas, dum flāmam teda ministrat,

Aut flammam retrahant quae posuêre manus;

Vos (velut excussis rapidus ruit axis habenis,

Frenaq́ qui rupit durior oris equus)

Quò lubet, effusum differtis in auia cursum,

Iam nullâ Domini lora regente manu.

O oculi! scopuli potiùs syrtesq́ vocandi!

Heu quibus allisae tot periêre rates!

Dina peregrinas virgo visura puellas;

Mater, depositâ virginitate, redit.

Rex videt Vriaden nitido semel amne lauantem;

Illa, Cupidineas vibrat ab amnefaces.

Pulcra Duci Assyrio dum comit Iuditha formam,

Assyrium truncat Iuditha compta Ducem.

Fortè senes niueam semel aspexêre Susannam,

Ambo senes oculis interiêre suis.

Non tot, in aequoreis lucens malè rupibus ignis;

Decepta in scopulos lumine vela tulit.

Non tot, ad infames, dura Acroceraunia, cautes,

Hippotadae laceras contudit ira rates.

Non tot, inexpletis fera faucibus vnda Malea,

Scyllaq́ veliferas hausit auara trabes.

Quis pia nunc igitur non laudet foedera Iobi,

Quae cum luminibus sanxerat ille suis?

O oculi! ô quanto vos tutius illa revulsit,

Democriti, proprijs dextera magna cauis!

Quàm benè, Christiadûm quoque nobile, Lucia, nomen,

Extudit intrepidâ lumina bina manu!

O oculi! ô scopuli! crudelia, barbara, saxa!

Saxa, quibus magnae tot cecidêre Animae!

Quàm malè commisso geritis pro munere curam;

Ad mala quos toties sensimus esse Duces!

Scilicet hâc vobis, capitis custodia lege,

Praecipuaeq́ arcis credita cura fuit:

Vt rectos hominum vultus, sublimiaq́ ora

Digna Polo, brutâ deprimeretis humo.

Quin potiùs Superis mentes attollitis oris,

Hasq́ super terras, Oceanumq́ super?

Stellarumq́ super, mundiq́ volubilis orbes,

Denique quicquid habet, terraq́, solq́ super?

Illius, ô oculi! spectacula pulcra theatri,

Materies, vestris lusibus apta foret.

Putre sed aeternis coenum praeponitis Astris,

Omnis & in terras pronior iuit amor.

Quid faciam? abruptis oculi regnatis habenis,

Iam frenum indociles imperiumq́ pati.

Obde, Deus, piceas oculis erronibus vmbras,

Aut vaga captiuis lumina claude genis!

Psalm. 118.

Auerte oculos meos ne videant vani-

tatem.

Aug. solilo. cap. 4.

VAE caecis oculis qui te non vident, Sol

illuminans Coelum & terram! vae ca-

ligantibus oculis, qui te videre non possunt!

vae auertentibus oculis vt non videant veritatem! vae

non auertentibus vt videant vanitatem.

Aug. in Ps. 118.

Numquid, quamdiu sumus in hoc mun-

do, possumus non videre vanitatem? omnis

enim creatura vanitati subiecta est. An iste fortas-

sis, hoc orat, vt non sit eius vita sub sole, vbi

omnia vanitas?

Qui in viâ est Dei, vanitates non aspicit:

via perfecta Christvs est: qui igitur in

Christo est, quomodo potest vanitates as-

picere, cùm Christvs in carne suâ omnes

huius mundi crucifixerit vanitates? Auerta-

mus igitur oculos nostros à vanitatibus, ne quod

oculus viderit, animus concupiscat. Panto-

mimum aspicis, vanitas est: luctatores aspi-

cis, vanitas est: equos currentes aspicis, va-

nitas est. Ante nos est Christvs, ante nos

brauium eius, ad hunc dirige oculos tuos,

auerte à spectaculis, auerte ab omni saecu-

lari pompâ; serua eos, vt erigas melioribus.

Erige ad Coelum; vel nocte, stellarum mo-

nilia, orbem lunae decorum; vel die, solem

aspice. Specta mare; terram circumspice, vt

opere facta diuino omnis creatura te pascat.

Quae formarum gratia in ipsis bestijs? quan-

tus decor in hominibus? quanta in auibus

pulcritudo? haec intuere, & non videbis ini-

quitatem; haec vide, & non introibit mors

per fenestras oculorum tuorum. Si videris

mulierem ad concupiscendam eam; intra-

uit mors per fenestram: si videris possessio-

nem minoris aut viduae, & concupieris deri-

pere eam; intrauit mors per fenestras: si vide-

ris aliena monilia, aurum, argentum, & con-

cupieris vt extorqueas; intrauit mors per fe-

nestram. Claude ergo hanc fenestram, cùm

videris alienae mulieris pulcritudinem, ne

mors possit intrare. Vanitas est, sollicitudo

vitae huius. In vanitate currit, qui sibi succes-

sibus videtur affluêre saecularibus, qui tam-

quam vmbra praetereunt. Auerte igitur oculos

tuos, ne videant vanitatem; Sed non satis est vt

tu auertas, ne fortè velis & non possis; si of-

sundat tibi diabolus vanitatum spectacula,

incentiua inserat voluptatum; pete vt Do-

minus auertat oculos tuos.

Ambr. in Psal. 118. Octon. 5.

[Etenim] pulcras formas & varias, nitidos

& amoenos colores amant oculi. Non te-

neāt haec animam meam. Teneat eam Deus,

qui haec fecit bona quidem valde, sed ipse est

bonum meum, non haec. Resisto seductioni-

bus oculorum, ne implicentur pedes mei,

quibus ingredior viam tuam, & erigo ad te

inuisibiles oculos, vt tu euellas de laqueo pe-

des meos. Tu subinde euellis eos, nam illa-

queantur. Quàm innumerabilia varijs arti-

bus & opificijs, in vestibus, calceamentis, va-

sis & huiusmodi fabricationibus, picturis et-

iam diuersisq́ue figmentis, atque his vsum

necessarium atque moderatum, & piam si-

gnificationem longè transgredientibus, ad-

diderunt homines ad illecebras oculorum,

foràs sequentes quod faciunt, intus relin-

quentes à quo facti sunt, & exterminantes

quod facti sunt! At ego, Deus meus, & decus

mecum, etiam hinc dico tibi hymnum, & sa-

crifico laudem sanctificatori meo, quoniam

pulcra, traiecta per animas, in manus artifi-

ciosas, ab illâ pulcritudine veniunt, quae su-

per animas est, cui suspirat anima mea die

ac nocte. Ego autem haec loquens, atque dis-

cernens, etiam istis pulcris gressum innecto,

sed tu euellis Domine; euellis tu, quoniam

misericordia tua ante oculos meos est, nam

& ego capior miserabiliter, & tu euellis mi-

sericorditer, aliquando non sentientem; quia

suspensiùs incideram, aliquando cum dolo-

re, quia iam inhaeseram.

Aug. lib. 10. Consessio. cap. 34.

Basil. hom. 11. in Hexae meron.

Vt Deum contemplere, factus es; non vt

humi irrepat vita tua, non vt pecudum ritu,

voluptate perfruaris; veriùs vt ad normam &

institutum coelestis vitae, tuam ipsius compo-nas: & hâc gratiâ non inscitè dixit sapiēs Ec-

clesiastes, sapientis oculi in capite eius. Cuiusnam

oculi non sunt in capite? atqui hic, in capite,

hoc est, vt ea contemplentur quae in sublimi

sunt; nam qui non ad bona quae in sublimi

sunt, sed quae in terrâ respectat, is vtique de-

figit detrahítue oculos in terram.

Bern. serm. 25. in Cant.

Peruersa res est & foedâ, luteum vas (quod

est corpus de terrâ) oculos habere sursum,

coelos liberè suspicere, coelorumq́ue lumi-

naribus oblectare aspectum; spiritualem ve-

rò coelestemq́; creaturam, suos è contrario,

oculos trahere in terram deorsum; & quae

debuit nutriri in croceis, haerere luto tamquam

vnam de suibus, amplexariq́ stercora. Erubes-

ce anima mea diuinam in pecorinam com-

mutasse similitudinem. Erubesce volutari in

coeno, quae de coelo es.

Qui fecit omnia, melior est omnibus, pul-

crior est omnibus; qui fortia, fortior est; qui

magna, maior est. Quicquid amaueris, ille ti-

bi erit. Disce amare in creaturâ Creatorem,

& in facturâ factorem; ne teneat te, quod ab

illo factum est, & amittas eum, à quo & ipse

factus es. Ergo beatus vir, cuius est nomen Domini

spes eius, & non respexit in vanitates & insanias mē-

daces. Fortè nobis dicturus est, qui versu isto

percussus corrigi voluerit, & coeperit ambu-

lare angustam viam; ambulare non durabo,

sinihil spectabo; quid ergo facimus, fratres?

dimissuri vos sumus, sine spectaculo. Demus

pro spectaculis, spectacula. Et quae spectacu-

la daturi sumus Christiano homini? Multa fe-

cisti tu Domine Deus meus mirabilia tua. Miracu-

la hominum intuebatur, intendat mirabilia

tua. Multa fecit Dominus mirabilia sua, hęc respi-

ciat. Aurigam laudas regentē quatuor equos,

& sine lapsu atque offensione currentes; for-

tè alia miracula non fecit Dominus. Regat

luxuriam, regat ignauiam, regat iniustitiam,

regat imprudentiam, & regat & subdat sibi,

& teneat habenas. Nunc specta histrionem

(didicit enim homo magno studio in fune

ambulare, & pendens, te suspendit) illum

attende editorem maiorum spectaculorum:

Didicit iste in sune ambulare; numquid fecit

in mari ambulare? obliuiscere theatrū tuum;

attende Petrum nostrum, non funambu-

lum, sed vt ita dicam, mariambulum. Ambu-

la & tu (non in illis aquis, vbi Petrus aliquid

significans ambulauit, sed in alijs, quia hoc

saeculum mare est) hîc ambula, hoc calca.

Spectare vis, esto spectaculum. haec miracula

Dei sunt, hae cogitationes Dei sunt, quibus

nemo est similis, vt spectator ille abducatur

à curiositate, & quaerat ista & meliora, fru-

ctuosiora, de quibus inuentis gaudebit.

Aug. in Ps. 39.

Porrò autem oculis maximè parcendum

est, quoniam melius est labi pedibus, quàm

oculis. Si te tuus scandalizat oculus, exscinde eum.

Lasciui autem aspectus & versatilibus, ac

tanquam conniuentibus oculis intueri, nihil

est aliud, quàm oculis moechari, cū per eos

cupiditas prima ineat pugnae praeludia. Nam

ante totum corpus, corrumpuntur oculi.

Clem. lib. 3. in paedag. cap. 11.

Ambr. de fugâ saeculi cap. 1.

Pulcrè igitur Dauid, qui periculosos etiā

ipsos aspectus fuerat expertus, beatum illum

dicit, cui spes omnis in Dei nomine est, hic e-

nim non respicit in vanitates & insanias falsas.

vnde iterum ad ipsum conuersus ait: Auerte

oculos meos ne videant vanitatem! Vanitas, cir-

cus est, quia nihil prodest; vanitas, est equo-

rum velocitas, quia mendax ad salutem est;

vanitas, theatrum est; vanitas, ludus omnis.

Omnia vanitas, inquit Eccleciast. quae in hoc sae-

culo sunt.

D. Bernard. de modo bene viuen. serm. 23.

Quàm multos scio per visū esse deceptos,

& in laqueum diaboli missos! Dina filia Ia-

cob, egressa est vt videret mulieres Regionis,

& adamauit eam Sichem atque rapuit, &

virginitatē illius turpiter corrupit. Et sic mi-

sera puella, quia carne vidit quod videre non

debuit, honestatem ac virginitatem perdidit.

Dauid etiam stans quâdam die in solario do-

mus suae, vidit mulierem & adamauit eam;

pro cuius amore committit adulterium &

homicidium; & sic deceptus factus est legis

Dei reus. Fortissimus Sampson descendit in

Regionem Philistinorū, & vidit ibi mulierē

atq; adamauit, & in gremio illius dormiuit.

Paulin. ep. 4. ad Seuer.

(Vtinam tam prudens ad cauendam mu-

lierem, quàm fortis ad strangulandum leo-

nem!)

Bern. de modo benè viuendi, ser. 23.

Illa verò crines capitis eius rasit, & tradi-

dit eum in manibus inimicorum eius, qui sta-

tim oculos eius eruerunt. Moneo ergo vt fa-

cias pactum cum oculis tuis, ne incautè videas,

quod videre non debes.

Clem. lib. 3. paedag cap. 11.

Videtur enim super omnia esse auersan-

dus mulierum aspectus; non solùm enim si

tangantur, sed etiam si spectentur, potest

peccari; quas maximè vitare oportet eos qui

rectè & syncerè constituuntur. Oculi enim tui

recta videant. etsi enim fieri potest, vt qui vi-

derit, se fortiter gerat, verumtamen cauen-

dum est ne cadat; fieri enim potest, vt qui vi-

derit, labatur, sed fieri non potest, vt qui non

viderit, concupiscat.

XXI. [Fiat cor meum immaculatum in iustificationibus tuis]

Fiat cor meum immaculatum in iu-

stificationibus tuis, vt non con-

fundar!Psalm. 118.

SI tibi me gratam facie fore, sponse, putarem,

Non nisi de facie cura, laborq́; foret.

Primaq́ pro nitidis mihi pugna coloribus esset,

Altera, deformes ore fugare notas.

Nullaq́ deficerent medicandis vultibus arma,

Multa sed omnigenas pixis haberet aquas.

Multaq́ compositos celaret capsa colores,

Quaeq́ nouant vetulam picta venena cutem.

Lanaq́ purpurei madefacta rubedine fuci,

Cretaq́ montanas vincere nata niues.

Et nitri rubra spuma & pinguia poppaeana,

Quaeq́ cutis maculas, Halcyonaea, necant.

Denique quicquid id est, quo tingitis ora, puellae,

Ah nimiùm formae gens studiosa tuae!

Tunc quoque corrigerem speculo censore lituras,

Ore nec in toto paruula menda foret.

Siq́ supercilij pilus vnus abesset ab arcu,

Vnicus ecce pilus, vociferarer, abest.

Si color insiceret vitiatos decolor orbes,

Luminibus color hic, vociferarer, obest.

Si nimis adductam conuolueret area frontem,

Quae mihi ruga cutem, vociferarer, arat?

Nempe vel exiguo metuam te laedere naeuo

Vlla foret formae si tibi cura meae.

Vnaq́, quae tumidum faceret verrucula cliuum,

Heu! foret offensae caussa putata tuae.

Atque ita de minimis audirer dicere mendis

Displicet haec sponsae fortè litura meo.

Nostro igitur reliquus si quis decor abforet ori,

Eximeret vitium factus ab arte decor.

Caesariemq́ alto struerent tabulata capillo,

Staret & in volucri plurima gemma comâ.

Aure duplex gemini pretium penderet Elenchi,

Iret Erythraeus colla per alba lapis.

Tumq́ ego sic faciem, rutilos ita compta capillos,

Auderem ternas vincere quarta Deas.

Sed memini; neque te facies, neque forma lacessit,

Spes capit haec coecos inuidiosa procos;

Qui, quid ament, inter phaleras tot, saepè requirūt;

Quas vbi sustuleris, pars quota Virgo sui est?

Fallitur infido prope, turba leuissima, fuco;

Praeter & has phaleras, vix quod ametur, habēt.

AEquabat niueos par VVilgefortis olores

Nota nimis formae nomine virgo suae.

Fiat vt Androgynos setosis hispida malis;

Barba, rogat, teneras, vestiat hirta genas.

Lucia sydereis, ceu fax, lucebat ocellis,

Cunctorumq́ oculis, lucia, Sydus erat.

Ne malè luceret, mea lux, extinguere, dixit;

Fodit & impactâ lumen vtrumque manu.

Laeserat egregio multos Euphemia vultu,

Fecerat & roseis vulnera multa labris;

Vt fieret mutilo, foedoq́ inamabilis ore,

Abscidit ense duas, bina labella, rosas.

Maxima de facie verus praeconia rumor

Deq́ tuis dederat Andragesina genis:

Non poteras veram falsi conuincere famam,

Quod poteras, facta est per tua vota, breuis.

Sponse, peregrinae non carperis igne figurae,

Nec bene crispatae falleris arte comae:

Cor tibi labe carens, tibi cor sine crimine, cordi est;

Obstet & vt facies, cor tibi, sponse, placet.

O vtinam mihi cor vacet omni aspergine naeui,

Quod neque pacta tuae legis omissa notent!

Tum, secura tui mihi mens gestiret amoris,

Nec mea deijceret conscius ora pudor.

Psalm. 118.

Fiat cor meum immaculatum in iustifi-

cationibus tuis, vt non confundar.

Bern. serm. 25. in Cant.

MErito omnis cura Sanctorum, spre-

to ornatu, cultuq́ue superfluo exterio-

ris hominis (qui certè corrumpitur) omni se

diligentiâ praebet & occupat excolendo ac

decorando interiori illi qui ad imaginem

Dei est, & renouatur de die in diem.

Ambr. lib. 1. de vir.

Haec, haec profectò pulcritudo est, cui ni-

hil deest, quae sola meretur audire à Domino

Tota es formosa proxima, & reprehensio non est in te;

Clem. lib. 3. paedag. cap. 2.

Pulcritudo enim optima, primùm est pul-

critudo Animę. Est autem absurdum, eos qui

facti sunt ad imaginem Dei & similitudinē,

(tamquam Archetypum exemplar contem-

nentes) externum ornatum inducere; im-

probum humanum artificium Dei artificio

praeferentes.

Ibid.

Non ergo externi hominis aspectus, sed

animus probitatis ornamento est ornandus.

Non intelligunt [enim] miserae, se propriā

perdere pulcritudinem, dum externam in-

ducunt. Antiphanes Comicus in Malthaea

irridet.

Venit ipsa, transit, accedit, non transit,

Venit, adest, abstergitur, accedit.

Smigmate, saponéue purgatur,

Pectitur, eijcit, teritur, lauatur,

Se contemplatur, componitur, vnguentis perfunditur,

Ornatur, vngitur, & si quid non habeat, enecatur.

Ter enim, non semel digna sunt, quae pereant,

Quae Crocodylorum excrementis vtuntur,

Et spumâ lacertarum vnguntur,

Et supercilia fuligine illinunt

Et cerussâ.

Porrò autem alias quoque arguit Comicus,

nempè Alexis, eius enim verba afferam.

Est aliqua parua; suber, insuitur in soleis:

Longa est aliqua; tenue gestat diabathron:

Caput in humerum demittens ingreditur;

Hoc ei detrahit de longitudine;

Depressiores alicui sunt coxae & femora;

Eis aliquid assuit, -

Mollem ac prominentem habet ventrem;

(Vt comicorum nutrices) appositis nonnullis, eum erigit:

Depressus est venter; veluti contis efficit vt anterius procedat:

Supercilia habet falua; ea aliquâ depingit fuligine:

Contigit alicui vt sit nigra; tollit nigrorē cerussa:

Est aliqua nimis alba, interitur farina:

Habet aliquam corporis partem candidam, eam nudat, ostendit;

Bellos habet dentes; rideat, necesse est;

Et quamuis non sit laeta, toto tamen die ridet,

In labris tenuem habens myrthi tabellam,

Vt velit, nolit, ea cogatur tandem diducere.

Ibid.

Clem. lib. 3. paedag. cap. 11.

Resideat quidem in vultu pudor & vira-

ginem aspectu prae se serat, procul autem ab-

sit caligo myropolarum, aurificum, lanifi-

cum, cęterarumq́ue officinarum.

Clem. lib. 3. paedag. cap. 1.

Atque cùm caro quidem serua sit, quem-

admodum testatur Paulus, quomodo quis-

piam iure ancillam, lenonis instar, exorna-

uerit? Ipsum autem Dominum fuisse aspectu

deformem testatur spiritus per Isaiam; & vi-

dimus ipsum, nec habebat speciem, nec pulcritudinē.

Quis est autem Domino praestantior? sed nō

carnis pulcritudinem (quae visione apprehē-

ditur) sed veram animae & corporis ostendit

pulcritudinem: Animae quidem beneficen-

tiam; carnis verò immortalitatem.

Hierō. ad Demetr. de virg. seruan. cap. 5.

Quando eras in saeculo, ea quae erant sae-

culi dilige bas; polire faciem purpurisso, & ce-

russâ ora depingere; ornare crinem & alienis

capillis turritum verticem struere. Vt taceam

de inaurium pretijs, can dore margaritarum,

rubri maris profunda testantium; smaragdo-

rum virore, cerauniorum flammis, hyacin-

thorum pelago, ad quae ardent & insaniunt

studia matronarum.

Hier. 4.

Ablue à malitiâ cor tuum.

Quam enim mihi dabis animam, quam

audeas ex toto pulcram definire?

Nemo mundus à sorde.

Si laueris te nitro, & multiplicaueris tibi herbam

Borith, maculata es iniquitate tuâ.

Gilb. ser. 29. in Cāt. Iob 25. Hier. 2.

Aug. medit. ca. 40.

Da mihi, Domine, cor quod te timeat,

mentem quae te diligat, aures quę te audiant,

oculos qui te videant!

Ambr. in Psal. 118. Octon. 11.

Cor enim hominis quadam velut inde-

centium cogitationum colluuie maculatur.

Noli extraordinarijs cogitationibus aduersa

naturae contaminare penetralia. manus la-

uas, quasi possis crimina eluere, cùm men-

tem tuam vel nudis cogitationibus inquina-

tam lauare nō possis. Didicisti cor esse mun-

dandum; disce quemadmodum mundes.

Mundat hunc fontem iustificatio legitima,

hoc est, confessio peccatorum. Munda ergo

aquam tuam, illam aquam de quâ dictum

est, aqua alta, consilium in corde viri. quae sint iu-

stificationes, audisti dicentem: Dic iniquitates

tuas vt iustificeris: Ergo qui iniquitates suas di-

xit, iustificatur, qui autem iustificatur, non

confunditur, quia pudorem peccatorum

maturâ confessione praeuenit.

Nescis ergo, Anima mea, quàm foeda priùs

suisti, quàm deformis & squallida, discissa

& dissipata, omni horrore, & enormitate

plena! Priùs stude formam tuam excolere,

faciem ornare, habitum componere, macu-

las tergere, munditiam reparare, mores cor-rigere, disciplinam seruare, & omnibus tan-

dem in melius commutatis, digno sponso di-

gnam sponsam reddere. Numquid audisti,

quid Rex Assuerus fecit? Factum est Regis prae-

ceptum, vt de omni Regno suo congregarentur puel-

lae speciosae virgines, & adducerentur ad Ciuitatem

Susan, & traderentur in domum foeminarum, ibiq́

acciperent mundum muliebrem, & caetera ad vsum

necessaria. Sicq́ omnibus abundanter secundùm Re-

giam ambitionem suppletis, excolerentur & orna-

rentur. Per sex menses, oleo mirthyno vngerentur,

per alios sex quibusdam pigmentis vterentur, & sis

compositae ornatae de triclinio foeminarum ad Re-

gis cubiculum transirent, vt quae ex omnibus, magis

oculis Regis placuisset, illa pro Vasthi in solio Regni

sederet. Cōsideremus ergo si fortè exemplum

hoc, praesenti (de quo agimus) negotio va-

leat adaptari. Rex, summi Regis filius, venit

in hunc mundum, desponsare sibi vxorem

electam, vxorem vnicam, vxorē nuptijs Re-

galibus dignam. Missi sunt Ministri Regis.

Apostoli videlicet, per totum mundum con-

gregare animas ad sanctam Ecclesiam, in

quâ domus est & mansio mulierum regiarū,

id est, sanctarum Animarum. Ibi sacramenta

Christi, quasi quaedam vnguenta, & anti-

dota ad reparationem & ad ornatū animarū

pręparata, accipiunt. Vide ergo vbi posita es,

& intelliges quid facere debeas. Posuit enim

te spōsus in triclinio, vbi mulieres ornantur:

varia pigmenta, & diuersas species dedit, ci-

bosq́ue Regios de mensâ suâ, tibi ministrari

praecepit; quidquid ad sanitatem, quidquid

ad refectionem, quidquid ad reparandam

speciem, quidquid ad augendum decorem

valere potest, tribuit. Primò fons Baptismi

est hic positus, & lauacrum regenerationis, in

quo sordes praeteritorum criminum abluis.

Deinde chrisma & oleum, in cuius vnctione,

Spiritu sancto liniris. Post haec, delibuta & vn-

ctione laetitiae persusa, ad mensam venis, &

percipis ibi alimentum corporis & sanguinis

Christi, quo interiùs saginata, atque refe-

cta, noxiam illam praeteritorum ieiuniorum

maciem depellis. Deinde vestimenta bono-

rum operum induis, & fructu eleëmosyna-

rum, cum ieiunijs & Orationibus, cum sa-

cris vigilijs, alijsq́ue operibus pietatis, quasi

quodam vario ornatu decoraris. Ad vltinum

sequuntur aromata virtutum, quarum odor

suaue spirans, omnem illum antiquarum

sordium foetorem fugat. Datur etiam tibi

speculum, sancta scriptura, vt vbi videas faciem

tuam, ne quid minùs, aut aliter quàm de-

cet, habeat compositio ornatus tui.

O quàm multa sunt in me, de quibus co-

ram oculis eius erubesco, & pro quibus iam

magis illi displicere timeo, quàm pro ijs, quae

laudanda in me sunt (si qua sunt) placere,

posse in me confido! O vtinam ad modicum

ab oculis eius possem abscondi, donec ma-

culas omnes istas detergerem, & sic demum

ante conspectum eius, sine maculâ, immacu-

lata apparerem! Nam quomodo in hâc de-

formitate placere illi potero, quae & mihi

quoque in illâ vehementer displiceo? ô ma-

culae veteres! ô maculae foedae & turpes! quid

tamdiu haeretis? abite, discedite & ne praesu-

matis ampliùs oculos dilecti mei offendere.

Hugo de S. Victor. in Artha Animae.

XXII. [Veni dilecte mi, egrediamur in agrum]

Veni dilecte mi, egrediamur in a-

grum, commoremur in villis.Cant. 7.

IAm satis vrbanas, mea lux, habitauimus aedes;

Quin semel in virides exspatiamur agros?

Tuta quidem validi circumdant oppida muri,

Portaq́ ferratis non caret vlla seris:

Est tamen in patulis, quid nescio, tutius hortis

Quod nusquam in clausae moenibus vrbis habes.

Magnificis turgent vrbana palatia tectis,

Multus & hic celsâ cuspide surgit apex.

Nescio quid melius tamen illa mapalia spirent,

Rustica quae tenui stramine canna tegit.

Quid dubitas, mea lux, quin, quàm procul vrbibus agri,

Tam procul agrestûm, distet ab vrbe, quies?

Fabula cantatur vatum notissima lusu,

Ad benè fallendas fabula ficta vias:

Et facit ad rerum modò quas tractauimus, vsum;

Si lubet, auditu decipiemus iter.

Rusticus vrbanum tecto mus paupere murem,

Fertur & appositis detinuisse cibis.

Musq́ epulas muris ridens vrbanus, agrestis,

Haec tua si mensa est, sat mihi ruris, ait.

Mox vice conuersâ, mus Rusticus iuit in vrbem,

Vrbico in bospitium mure vocante suum:

Magnaq́ cùm tanto minor esset mensa paratu

Vt sonuêre fores mensa relicta fuit;

Et propè deprenso conuiuâ expalluit hospes,

Turbatiq́ suum vix reperêre cauum.

Rusticus ast animo sensim cum voce recepto,

Corripuit celerem Musculus vrbe fugam:

Et procul è cliuis oculos ad moenia torquens;

Quàm meus his praestat moenibus, inquit, ager!

Iam satis vrbanas, mea lux, habitauimus aedes,

Rure quies habitat, regnat in vrbe Timor.

Si memor es (subeat tibi pars lautissima vulgi)

Quisq́ suburbanum rus propè ciuis habet;

Cumq́ suam assiduè commendet quilibet vrbem,

Re tamen, ipsa magis rura; placere docent.

Quin, quorum imperijs vrbesq́, arcesq́ reguntur,

Anxia securo pectora rure leuant.

Et magis hîc puri libertas aurea Coeli,

Quàm laqueata, domi, marmore tecta placent.

Nec quae centeno sinuat se porticus arcu,

Lenit, vt ambiguos paruula villa, metus.

Iam satis vrbanas, mea lux, habitauimus aedes,

Quin semel in villis degimus, aut in agris?

Est mihi fontanis circumdata villula riuis,

Villula, quâ nusquam cultior vlla viret.

Seu coeli ingenio, seu fertilis indole terrae,

Aptaq́ vicini commoditate loci.

Huc mea lux, paucis tantùm si veneris horis,

Oblitus patriae protinus vrbis eris.

Tumq́ ego, ceu tacitâ turtur meditatus in vmbrâ,

Libera, colloquijs, Sponse, vacabo tuis.

Et procul à populis procul vrbibus atque tumultu

Optatâ toties, sola, quiete fruar.

Audiet hîc nullus quae mutua verba loquemur,

Nostraq́ qui turbet otia nullus erit.

Quiq́ notet nostros, nemo metuendus, amores,

Tetricus hîc nullum ius sibi Censor habet.

Tunc mihi tu promes secretis intima fibris

Quaeq́ iuuent animum verba cupita meum.

Tunc ego, sim quantâ, dicam tibi, saucia flammâ;

Quaeq́, licet simules, dicta placere, scio.

O semel optati micet haec mihi sideris aura;

Quàm fortunato lux erit illa die!

Iam satis vrbanas, mea lux, habitauimus aedes.

Nostra sit exiguo tempore, villa domus.

Cant. 7.

Veni dilecte mi, egrediamur in agrum,

commoremur in villis.

Hier 2.

QVis dabit me in solitudine diuer sorium viato-

rum?

D. Tho Aquin. hoc loco.

Mallem [enim] in solitudine habitare,

per quam nullus vel rarus transit.

Bern. de inter. domo ca. 66.

Vtinam nullus hominum esset mecum

exteriùs, vt familiariùs loqui possem cū Deo

interiùs! ipse enim & secretum quaerit, & so-

litarium locum diligit. Fugiam ergo homi-

num solatia & colloquia; vt in secreto cordis

mei, Deum habitatorem habere possim. As-

suescam ergo sola intima cogitare, sola inte-

riora diligere, & in illis permanere, vt possim

audire quid loquatur in me Dominus Deus meus.

Ecce adsum pijssime Deus, tecum sum, intùs

sum. Quādiu in exterio ribus occupatus fui,

vocem tuam intrà audire non potui. Nunc

autem reuersus ad me, ingressus sum ad te,

vt possim te audire, & tibi loqui.

Ps. 54.

Ecce elongaui fugiens, & mansi in solitudine.

Greg. lib. 4. mor. c. 35. in Iob.

Fugiens se elongat, qui à turbâ desiderio-

rum temporalium in altam Dei contempla-

tionem se subleuat.

Hier. epist. ad Rustic.

Oppidum, carcer; solitudo, paradysus

est.

Bern. homil. Simile est Regnum Coelorum homini negot.

O solitudo beatà! ô Ereme, mors vitio-

rum, vita virtutum! te lex & Prophetae mi-rantur, & quicumque ad perfectionem ve-

nerunt, per te in Paradysum introierunt: ô

beata vita solitaria & contemplatiua? quid

vltrà de te loquar? ipse Dei filius Saluator &

Magister noster, exemplum de dit nobis, fu-

giens in desertum & mansit in solitudine; vbi

sunt Rosaae charitatis, quae semper flammes-

cunt, quae semper in sancto odore viuunt. ô

solitudo negotiorum coelestium apotheca!

in te transitoria & terrena mutantur in coe-

lestia & aeterna. Deniq́ue in te, lacrymae mu-

tantur in risum, & gaudium pariunt sempi-

ternum.

Pia anima [Deo] se totam exhibere ni-

tens in studio contemplationis. Veni, inquit,

in agrum, commemoremur in villis: congruen-

tissimè contemplationis studium, agri expri-

mit vocabulo; quia & illud in solitudine,

longeq́ue ab hominum conuersatione exer-

ceri solet; & nouimus agrum eas dici terras,

quae sunt in solitudine, longeq́ue à conuen-

tibus humanis; Ac, sicut ager si excolatur, in-

gentem profert fructuum vbertatem, qui-

bus nutrimurin corpore, ita & contempla-

tio, si rectè exerceatur, tantam profert vir-

tutum copiam, vt per illas, in vita alamur spi-

rituali. Vnde bene & in libro Genesis dici-

tur de S. Isaac: Et egressus fuerat ad meditandum

in agro, inclinata iam die? Nec minùs congruè

particulares meditationes, villarum nomine

designat; quandoquidem, sicut villas ea ap-

pellare solemus praedia, in quibus praeclarae

in agro sunt habitationes, ad id potissimùm

extructae, vt in illas tunc se conferant homi-

nes, eùm à mundanis negotijs respirare vo-

luerint; cùm ex infirmitate aliquâ conuales-

cere, aut quoquo pacto se recreare voluerint,

& cum fructus ex agro colligere, atque ser-

uare curauerint: ita & meditationes pariter,

praeclara sunt aedificia ab Animâ ipsâ in agro

contemplationis sibi extructa, in quibus illa,

fugiens praesentis saeculi negotia, quietè

commoretur; in quibus & commorans, ex

qualibet peccati aegritudine conualescat,

summisq́ue fruatur delicijs, ac demum exi-

mios virtutum colligat, seruetq́ue fructus,

Benè quoque pia anima, cum Deo dilecto

suo, egredi se, inquit, velle in agrum contem-

plationis & commorari in villis meditation-

num, cùm voluptatem nullam percipiat ex

hominum conuersatione. Quin imò quam-

uis terrenarum rerum copia exuberet in sae-

culo; quamuis prosperè sibi cuncta contin-

gant, minimè tamen ex commodis hiscè

quippiam percipiat voluptatis, nec vnquam

verè se arbitratur laetam, nisi cùm sibi egredi

liceat in hunc contemplationis agrum. Quâ

in re, videtur se habere instat auis illius, quae

tamersi in caueâ omnibus abundet rebus,

tum quae ad victum ei sunt necessaria, tum

quae voluptati illi esse possent; laetam tamen

numquam se reputat, quoad vsque permis-

sum ipsi fuerit, à caueâ ipsâ egredi, liberè vo-

lare, & commorari in foraminibus petrae. Iu-

re autem cum Deo egredi vult, quem vnum

habet dilectum; quia nec homines ardenter

quempiam amantes, villarum quippiam per-

cipiunt guftus, nisi amicum illum comitem

habeant, ideoq́ue ipsum inuitant. Et expe-

rientiâ comprobamus, etiam summos Reges

ac Principes, ad quos difficillimus aditus esse

solet, cùm in palatio Regioq́ue in throno re-

sident, in villis commorantes, etiam cùm in-

fimis rusticis libentissimè conuersari; & hoc,

illud est, quod anima intendit, cùm illum in

dictum inuitat agrum & villas, vt familiari-

ter cum eo agat, vti cū vnico dilecto. Neque

verò admodicū tē poris huic indulgere vult

studio contemplationis, & familiariter agere

cum Deo, sed delectatione maximâ, diutiùs

in eo optat persistere; id namque ijs indicat

verbis; commoremur, seu pernoctemus, aut requi-

escamus in villis.

Mich. Gisler. in c. 7. Cant.

Laur. Iustin. in ligvit. tract. de orat. c. 5.

Quamdiu [enim] animus permixtus est

turbis & in multitudine fluctuantium volu-

tatur, nec vacat soli Deo, nec segregatus est à

vulgo. Propterea, ô anima, quae per oratio-

nem & contemplationem Deo vacare de-

creuisti, esto sola; hominum consortia fuge,

tumultuosas mortalium conuersationes de-uita, vt illi solite solam serues, quem ex om-

nibus elegisti.

Bern. homil. 40. in Cant.

O sancta Anima, sola esto, vt soli omnium

serues te ipsam, quem ex omnibus tibi elegi-

sti. Fuge publicum, fuge & ipsos domesticos,

secede ab amicis & intimis, etiam & ab illo

qui tibi ministrat. An nescis, te verecundum

habere sponsum, & qui ne quaquam velit ti-

bi suam indulgere praesentiam, praesentibus

caeteris? secede ergo, sed mēte, non corpore,

sed intentione, sed deuotione, sed spiritu: de

caetero, sola indicitur tibi mentis & spiritus

solitudo. Solus es, si non communia cogites,

si non affectes praesentia, si despicias quod

multi suspiciunt, si fastidias quod omnes de-

siderant. alioquin nec si solus corpore es, so-

lus es.

Hierō. epist. 1. ad Heliod.

O desertum Christi floribus vernans! ô

solitudo in quâ illi nascuntur lapides de qui-

bus in Apocalypsi ciuitas magni Regis ex-

truitur! ô Eremus, familiariùs Deo gaudens!

quid agis? quamdiu te tectorum vmbrae pre-

munt? quamdiu fumosarum vrbium carcer

includit? Crede mihi nescio, quid plus lucis

aspicio; libet sarcinâ corporis abiectâ, ad pu-

rum aetheris euolare fulgorem.

XXIII. [Trahe me post te]

Trahe me post te, curremus in odo-

rem vnguentorum tuorum.Cant. 1.

ASpicis vt iaceant strati sine viribus artus,

Nec sim qualis eram, sola sed vmbra mei?

Vix traho pertaesae fastidia tetrica vitae

Ipsaq́ sunt oneri languida membra sibi.

Lassa iacet capitis nimio sub pondere ceruix,

Sarcina suntq́ manús, sarcina suntq́ pedes.

Assidueq́ nouam quaerunt iactata quietem,

Nec scio quo tandem fessa locare situ.

Surgere nunc meditor, nunc lassa recumbere strato;

Nunc nixum cubito sustinuisse caput.

Nunc lubet inuerso, nunc ore cubare supino,

Nunc aliud lateri substituisse latùs.

Cumq́ tori cunctas peragraui languida partes,

Quilibet ex aequo displicet vsque locus.

Heu! quid agā, grauis ipsa mihi, languēsq́, iacensq́,

Teq́ volens cursu, non tamen apta, sequi?

An fugis & medijs morientem deseris agris,

Nec moratanta datur dum comes ire queam?

AEger ita in Libycis, à milite, miles arenis

Deseritur, subitae cùm data signa fugae;

In triuijs genitrix ita proijcit impia natum,

Quem lactare pudor, pauperiésve vetat.

Tende manum, nostriq́ pius miserere doloris;

Tende manum refugo vel pede siste gradum.

Troica Dardanius cùm Pergama cingeret ignis,

Decrepitos p[...]es extulit igne patres:

Trans mare defessam fert nata Cyconia matrem,

Sustinet hinnulei Cerua natantis onus.

Tu solam ignotis, fugitiue, relinguis in aruis,

Nec sinis hoc humeris ponderis esse tuis?

Quamquam ego, vel fieri tibi sarcina tāta recusem,

Si modò vel leuiter traxêris, ipsa sequar.

Et sequar & curram, rapiarq́ simillima vento,

Languida funesto quae modò strata solo.

Neo quibus inuitam cogas, opus ense, vel armis;

Sponte nec iniecto, libera, fune sequar.

Traxit ad impulsae querulos testudinis ictus,

Cum syluis Geticas Thrax Cytharista feras:

Traxit, & attonitae syluaeq́, feraeq́ stupebant;

Sic fide, sic filo, se potuisse trahi.

Non ego Bystonij mouear testudine Vatis,

Nec trahar Aöniae voce sonante lyrae.

Quemq́ sui rapiunt sensus, sua quemq́ voluptas;

Se sinit hic oculis, auribus ille capi.

Non ego luminibus, non auribus otia venor;

Noster Achaemenij languor odoris eget.

Lux mea, rorilegis halat tibi spica capillis,

Manat odoratae Palladis imbre caput.

Vda Palaestino fragrant tibi tempora nardo

Myrrhaq́ de madidis stillat odora labris.

Efflat Orontaei tibi graminis halitus auras,

Verbaq́ quot loqueris tot iacis ore rosas.

Albaq́ Panchaeo ceruix tibi sudat oliuo,

Assyrioq́ humeros rore perungit Onix.

Et manus Ambrosiis pluit vtraq́ roscida guttis,

Et digiti Libycae germina messis olent.

Denique quicquid olent conchis vnguenta Sabaeis,

Balsama quicquid olent, hoc meus halat Amor.

Non tamen Assyrijs quae sudant balsama ramis,

Nataq́ odorifero thura Sabaea solo:

Fragrat Orontaeis hîc spica süauior herbis

Guttaq́ Panchaeis nobilior lacrymis.

Nempe tuo qualis, Basilissa pudica, cubili,

Qualis odor thalamo, Caecili casta, tuo;

Aut qualis, cùm Dorotheae pennatus Ephebui

Attulit hybernas germina verna rosas;

Aut Nasarenigenae qualis cum Virginis aedem

Sparsit Iessaei floris anhelus odor;

Denique Diuorum qualis cùm gemmea stillant

Indigetum liquidis amphitheatra crocis.

O semel has liceat mihi ducere naribus auras!

Quae modò languebam, sana repentè sequar.

Multaq́ currentem sociarum turba suhibit,

Vt glomerat socios vncta columba greges.

Cant. 1.

Trahe me post te curremus in odorem vn-

guentorum tuorum.

Aug. man. cap. 20.

ANima amans fertur votis, trahitur de-

siderijs.

Bern. ser. 21. in Cāt.

Fessa sum, deficio; noli me deserere, sed

trahe me post te, ne incipiam vagari post ama-

tores alios, nec currā quasi in incertum, Tra-

he me post te, quia satiùs mihi est vt me trahas,

vt scilicet vim qualemcumque mihi, aut ter-

rendo minis, aut exercendo flagellis, inferas,

quàm parcens in meo me torpore securā de-

relinquas. Trahe me quodammodo inuitam,

vt facias voluntariam: trahe torpentem, vt

reddas currentem. Erit quando non indige-

bo tractore, quoniam voluntariè & cum

omni alacritate curremus.

Ibid. initio.

Quid? sponsáne ergo necesse habet trahi,

& hoc post sponsum? quasi verò inuita eum

& non libens sequatur. Sed non omnis qui

trahitur, inuitus trahitur; nempe enim infir-

mum aut debilem (eum scilicet qui per se ire

non valet) trahi ad balneum, seu ad prandiū

non piget; etsi reum pigeat trahi ad iudicium

vel ad poenam. Denique trahi vult quae &

hoc rogat; non autem rogaret, si sequi per se-

ipsam dilectū, prout vellet, valeret, vt quid

verò non valet? An infirmā fate amur & spō-

sam? si qua ex adolescentulis infirmam se di-ceret & peteret trahi, nequaquā miraremur.

At verò de spōsa, quae trahere & alios (vtpo-

te fortis & perfecta) posse sufficere videba-

tur, cui non durum sonet, quod & ipsa trahi

tamquā infirma vel debilis necesse habeat?

de quanam animâ iam condfidimus, quod va-

lida sit & sana, si illam infirmam dici consen-

serimus, quae pro sui singulari perfectione &

excellentiori virtute, sponsa Domini nomi-

natur? Quātaeuis perfectionis anima, quam-

diu quidem gemit sub corpore mortis huius,

& huius sęculi nequam retinetur inclusa car-

cere, vincta necessitatibus, totq́ue sceleribus,

libentiùs, segniusq́ue assurgat necesse est ad

contemplanda sublimia; nec omninò liberū

habet, se qui sponsum quocumq́; ierit. Hinc

lacrymosa vox illa gementis infelix ego homo,

quis me liberabit de corpore mortis huius. hinc

supplex illa precatio. Educ de carcere animam

meam. Dicat proinde, dicat cum gemitu etiā

sponsa. Trahe me post te, quia corpus quod corrum-

pitur aggrauat animam, & deprimit terrena inha-

bitatio sensum multa cogitantem.

Bern. ser. 21. in Cāt.

Propterea opus habeo trahi, quoniam re-

friguit paulisper in nobis ignis amoris tui,

nec valemus à facie frigoris huius currere

modò sicut heri & nudiustertius. Curremus

autem postea, cùm reddideris laetitiam salu-

taris tui, cùm redierit melior temperies gra-

tiae; cùm Sol Iustitię iterum incaluerit & per-trāsierit tentationis nubes, quę nunc operire

ad horam cernitur, atque ad leuē flatum au-

rae blandioris solito, coeperint vnguenta li-

quescere & aromata fluere & dare odorem

suum. Tunc curremus; in odore illo curremus,

spirantibus, inquā vnguentis curremus, quo-

niam abscedet torpor qui nunc est, & reuer-

tetur deuotio, & iam non erit opus nobis vt

trahamur, quippe odore excitatis, vt spontè

curramus. Nunc verò interim trahe me post te,

non curram ego sola, etsi solam me trahi pe-

tierim, current & adolescentulae mecū. Cur-

remus pariter, curremus simul; ego odore

vnguentorum tuorum, illae meo excitatae ex-

emplo, atque hortatu, ac per hoc, omnes in

odore vnguentorum tuorum curremus.

Curremus, curremus, sed in odore vnguento-

rum tuorum, non in nostrorum fiduciâ meri-

torum, nec in magnitudine virium nostrarū.

Currere nos confidimus, sed in multitudine

miserationum tuarum. Nam etsi quādo cu-

currimus ac voluntariae fuimus, non fuit volen-

tis, neque currentis, sed miserentis Dei. Reuerta-

tur miseratio, & curremus. Tu quidem in vir-

tute tuâ, tamquam Gigas & potens curris; nos,

nisi vnguenta tua spirauerint, non curremus.

Tu quem Pater vnxit oleo laetitiae prae consortibus

tuis, curris in ipsâ vnctione; nos illius odore

curremus. Tu in plenitudine, nos in odore.

Absolō Abb. serm. 1. de ann. B. Virg. qui est 20.

Odor super omnia necessarius vtpote in-firmis purgatiuus, proficientibus conforta-

tiuus, perfectis verò sanatiuus, nonne vides a-

grum huius mundi hoc odore plenum; cùm

videas alios iustitiâ fortes, alios charitate fer-

uentes, alios promptos ad obediendum &

humilitatis obsequiū, hos lacrymis irriguos,

& ad eleëmosynas profusos? de odore autē,

scriptum est: Trahe me post te in odorem vnguen-

torum tuorum. & alibi: Ecce odor filij mei, sicut odor

agri pleni cui benedixit Dominus.

Bern. ser. 22. in Cāt.

Nec currimus aequaliter omnes in odore

omnium vnguentorum, sed videas alios ve-

hemētiùs studijs flagrare sapientiae; alios ma-

gis ad poenitentiam, spe indulgētiae animari,

alios ampliùs ad virtutū exercitium, vitae &

cōuersationis eius prouocari exemplo; alios

ad pietatem, passionis memoriâ magis accē-

di. Currebant in odore sapiētię qui missi fue-

rant à Pharisaeis, cùm reuersi dicerent; Num-

quam sic loquutus est homo. Currebat in hoc ipso

odore S. Nicodemus qui venit ad Iesvm no-

cte, in splendore multo sapiētiae. In odore iu-

stitiae, cucurrit Maria Magdalena, cui dimissa

sunt peccata multa, quoniam dilexit multùm. Cu-

currit & Publicanus, qui cùm propitiationē

peccatis suis humiliter imploraret descēdit iu-

stificatus, testāte ipsâ iustitia. Cucurrit Petrus,

qui lapsus fleuit amare. Cucurrit Dauid, qui

reatum agnoscens & confitens, audire me-

ruit: Et Dominus transtulit à te peccatū tuum. Por-rò in sanctificationis odore Paulus currere

sese testatur, cùm Christi esse se imitato-

rem gloriatur. Cucurrerunt & omnes qui di-

xerunt; ecce nos reliquimus omnia, & secuti sumus

te. Iam qui in odore cucurrerunt passionis,

omnes Martyres accipe. En quatuor vnguē-

ta assignata habetis, Primum sapiētiae, secun-

dum iustitiae, tertium sanctificationis, quar-

tum Redemptionis.

Aug. medit. cap. 35.

Fac me, dulcissime Domine, amare te, &

desiderio tui deponere pondus omniū car-

nalium desideriorum & tertenarum concu-

piscētiarum grauissimam sarcinam, quae im-

pugnāt & aggrauant miseram animā meam,

vt post te, expeditè in odore vnguentorum tuorum

currens, vsque ad tuae pulcritudinis visionem

efficaciter satiandus, quantocyus te quoque

duce, merear peruenire.

Aug. medit. cap. 35.

Descendat, Domine, descendat, precor'

descēdat in cor meum odor tui suauissimus,

ingrediatur amor tui mellifluus.

Aug. medit. cap. 37.

Trahe me, sursum ad te, vt curram post te in o-

dorem vnguentorum tuorum; curram & non de-

ficiam te trahente, te ducente me currētem.

Gilb. in Cāt. hom. 19.

Tenax enim funiculus amor: amor affe-

ctuosè trahit, cui est id ipsum alloqui quod

est allicere; nihil amoris tenacius vinculo, ni-

hil trahentius.

XXIV. [Quis mihi det te fratrem meum sugentem vbera matris meae]

Quis mihi det te fratrem meum su-

gentem vbera matris meae, vt in-

veniam te foris, & deosculer te, &

iam nemo me despiciat!Cant. 8.

QVis cumulet patrias tanto mihi steēmate ceras,

Vt frater proauis annumerêre meis!

Non tamen hoc facio pro stirpis imagine votum;

Nulla mihi augendi sanguinis ambitio est.

Stirpe licet nostrâ sanguis tibi vilior esset,

Optarem fratrem te tamen esse meum.

Non pubente quidem vernantem flore iuuentae,

Prima cui roseas vestiat vmbra genas:

Sed puerum, toto qui nondum vixerit anno,

Lactis adhuc mater quem mea paseat ope.

Quiq́ ego quas suxi, paruo trahat ore papillas,

Insideatq́ illos, quos ego saepè, sinus.

Hoc ego vel simili cupiam te corpore fratrem,

Si fueris maior, non ego te cupiam.

Quin igitur nostris, mea vita renascere saeclis,

Vt videam cunas, pusio parue, tuas?

Et nisi fallor, habent pueri quid amabile mores,

Quoq́ carent iuuenes, virq́ senexq́ carent.

Vtq́ suam quaeuis laudem sibi vindicet aetas,

Ille tamen pueros scilicet ornat amor.

An dubitas, aliàs puerili pusio vultu,

Ipse Deûm domitor, paruulus esset, Amor?

Non nisi quod reliquis, magis haec sit amabalis aetas,

Nullaq́ sit tantum quae, quod ametur, habet.

Haec quoque, cur voueam puerum Te caussa coëgit,

Crediderim, puero quod mage posse frui.

Quin igitur nostris, mea vita, renascere saeclis

Vt videam cunas parue puelle, tuas?

Tum mea, ceu nato, quoties daret vbera Mater

Parue, Tui toties copia prompta foret.

Prompta foret noctuq́, diuq́, domiq́, forisq́,

Et sine sollicito copia multa metu.

Quin igitur nostris, meâ vita renascere saeclis,

Osculer vt cunas parue puelle tuas.

Casta, soror paruo quae porrigit oscula fratri,

Oscula derisor carpere nemo potest.

Et licet illa frequens spectauerit oscula testis,

Illa tamen testis carpere nemo potest.

Et licet inceptas stiterint haec oscula voces,

Semper habent iustas oscula casta moras.

O bona, quae nostris faueant ita Numina votis,

Teq́ velint fratrem sic semel esse meum!

Nascere parue puer, fraterq́ admitte vocari;

Omnia te Mundi vota, precesq́ petunt.

Quid praelaetitiâ, facerem tibi, paruule frater?

Ah! praelaetitiâ, quid tibi non facerem?

O quoties vetitis furtim deprenderer horis,

Peruigil, ad cunas, nocte stetisse tuas!

Quot tibi seruitijs, licet importuna, studerem,

Iam minùs, obtrusis, officiosa bonis.

Nempe dato quoties depelleret vbere mater,

Depulsum geminis exciperem manibus;

Aut quoties cepidâ gestare iuberet in vmbrâ,

Gestarêre vlnis sarcina grata meis.

Aut quoties blando dare languida lumina somno,

Somniferis caneret vox tibi nostra modis.

Ipsaq́, cùm digitos cunis adhiberet agendis,

Illicet hoc à me praeriperetur opus.

Mox vbite nostrae concrederet anxia curae,

Discedensq́, mihi diceret; esto vigil:

Excubijs, soli propè Te mihi, parue, relictis,

Quàm facerem votis libera frena meis!

Continuò, tacitè, velo de fronte reducto,

Explerem aspectu lumina nostra tuo.

Inq́ tuo, fixis haerens obtutibus, ore,

Vterer oblati commoditate loci:

Et citò subijcerem capiti, colloq́ sinistram,

Apprimeretq́ meo Te mea dextra sinu.

Et tibi, vix tactis furarer basia labris,

Basia sic somno non nocitura tuo.

Quin igitur nostris, mea vita renascere saeclis,

Vt semel optatas suâuier ore genas?

Mos vbi lactenti sensim tibi cresceret aetas,

Primaq́ discenti verba docenda forent;

Discenti cuperem fieri tibi, parue, Magistra,

Blaesaq́, truncatis verba praeire sonis:

Cumq́ geri alterius nolles modò grandior, vlnis,

Ausus arundineo currere solus equo,

Instruerem stabili vestigia figere gressu,

Membraq́ constanti firma locare pede.

Tumq́ molesto aliquod si offenderet obijce saxum,

Tutus in extensas exciperêre manus.

Quin tua saepè velim falli vestigia lapsu,

Lapsus vt amplexu sustineare meo.

Nec tanti pretium peterem mihi grande laboris,

Suauiolo pretium solueris omne tuo.

Cant. 8.

Quis mihi det te fratrem meum sugen-

tem vbera matris meae, vt inueniam

te foris, & deosculer te, & iam nemo

me despiciat!

S. Tho. in c. 8. Cant.

QV ae amatrix vnquam optauit, vt is

quem diligit, paruulas efficiatur eius

frater, & in infantem versus sugat vbera ma-

tris?

Ergo antiquorum vox est ista iustorum,

qui Dominum saluatorem, quem in diuini-

tate Patri & Spiritui sancto consubstantia-

lem credebant, ac debitis venerabantur ob-

sequijs in hominis quoque habitu & homi-

nibus consubstantialem videre cupiebant.

Intus quippe erat dilectus, quia in principio

erat verbum, & verbum erat apud Deum, & Deus

erat verbum; sed vt foris quoque posset inue-

niri, verbum caro factum est, & habitauit in nobis;

viderunt namque Patriarchae, viderunt Pro-

phetae Dominum, sed intus, id est, in con-

templatione mentis spiritali, non in oculi

carnalis intuitu. Viderunt eum, sed in ima-

gine, sed in Angelicae formâ substantiae; at

ipsam eius naturam, nequaquam videre va-

lebant. Denique legifer ipse, qui audire

meruit; ostendam omne bonum; rursum audi-

uit; Non poteris videre faciem meam; non enim

videbit faciem homo, & viuet: felices; qui inter

se conferre meruerunt: Inuenimus Messiam,

qui dicitur Christvs. Hoc est nam-

que osculum, id est amantissimum illud

oris illius donum, ac mutuae commercium

allocutionis.

Beda cap. 7. in Cāt.

[Sed &] ingens in his suum, pia ani-

ma, exprimit desiderium; quo eâ ratione

per amorem, Deo vniri peroptat, vt ne-

dum in secreto contemplationis, verùm

etiam foris & coram proximis, in vitâ a-

ctiua eidem inhaerere sibi liceat, ita vt om-

nibus aedification sit, nec quorum cumq́ue

mundanorum hominum vereatur con-

temptum; aequè enim est ac si dicat: O

vtinam, tanto mihi astringereris amoris

vinculo, Deus meus, quanto adstringun-

tur frater atque soror! ô vtinam tam tene-

rè te diligerem, quàm tenerè à sorore di-

ligitur frater paruulus, sugens vbera matris

fuae! ita vt etiam palàm & coram fratri-

bus, dum proximorum indulgeo vtilitati,

deosculer te, osculo charitatis; ita vtnon

pudeat ante omnes, te confiteri, tibiq́ue

obsequi, oratione ac bonis operibus. Quis

mihi det vtiam nedum te timeam vt Deum

zelotem, Dominum exercituum, ignem

comburentem, & quicquid tale nominari

voluisti, quo mihi tui incuteres pauorem;

sed vt etiam diligam tamquam fratrem

meum, & talem fratrem, qui ob infantiam

nihil incutiens metus, vel lapidea ad amo-

rem pertrahas corda!

Mich. Gisler. cap. 8. Cant. expos. 3.

S. Tho. in c. 8. Cant.

Tu qui modò es in sinu Patris, quis det,

vt homo efficiaris & particeps ac consors na-

turae nostrae existens, frater meus appelleris?

vt hominem factum in aperto videam, & de-

osculer te, id est, apertâ visione te aspiciam,

quem nunc totum in fide teneo!

Cùm magnus & excelsus esses, bono-

rum meorum non indigebas; vtinam de-

tur mihi vt propter magnam charitatem

tuam, factus frater meus ex Virgine, lacte

indigeas, quo sustenteris; sic enim confi-

do, aliquâ ex parte amorem meum, me ti-

bi exhibituram. Priùs te inuenire ne qui-

bam, vnde & querebar; deploransq́ue cum

Prophetâ, dicebam; Fuerunt mihi lacrymae

meae panes die ac nocte, dum dicitur mihi quoti-

die, vbi est Deus tuus? At nunc audiens An-

gelum ad pastores dicentem: Invenietis in-

fantem positum in praesepio: confido sanè, me

quoque inuenturam te foris; extra incom-

prehensibilem maiestatem illam, quâ intra

temetipsum ab aeterno latebas; quaerebam

te iam in hoc mundo, & in creaturis: In

lectulo, namque mentis meae, quaesiui te,

quem diligit anima mea: quaesiui, & non inueni,

surrexi, & circuiui ciuitatem praesentis mun-

di: per vicos & plateas creaturarum, quaesi-

ui te, & non inueni. At modò te inter crea-

turas, paruulum fratrem meum, ex vberibus

Virginis Matris tuae, simul ac meae, pen-

dentem inueniens, haud continere me po-

tero, quin tota in tuâ prorumpam oscula,

quin tota tibi per dilectionem vniar; & iam

me nemo despiciat, quod adorem, quem nes-

ciam; quod osculer, quem non videam;

quod illi offeram preces, qui nostra non

curet; quódve illi obsequia exhibeam, ad

quem accedere minimè liceat. Deosculans

profectò te, in primo conceptionis in-

stanti, vnxit te Deus tuus oleo laetitiae prae con-

sortibus tuis; osculis meis, ita te meum

adorabo fratrem, vt ijsdem te quoque

meum profitear Regem dilectissimum: eo

modo quo & Samuelem Saul in Regem

vnctum, osculo adorasse, lego in lib. Reg.

Tibiq́ue vt Regi morem geram in omni-

bus, id quod & ijsdem contestabor oscu-

lis meis, quae tuo imprimam ori, sicut an-

tiquo illi Ioseph, per AEgyptiaci populi os-

culi signum, totius AEgypti obedientiam

promissam lego à Pharaone, cùm ei dixit:

& ad os tuum cunctus populus deosculabitur.

Gisler. in c. 8. Cant. expos. 3.

Ignoraui, quòd tam suauis ô bone Iesv.

esset tuus amplexus, tam honestus attractus

tuus, tam deliciosus conuictus tuus! Cùm

enim te amauero, munda sum, cùm tetigero

casta sum, cùm accepero, virgo sum. Tuus, ô

dulcissimè Iesv, amplexus non maculat,

sed mundat; tuus attractus, non inquinat, sed

sanctificat. O Iesv fons vniuersae dulcedi-

nis & suauitatis, ignosce mihi, quod tam serò

credidi quantum habet deliciositatis, quan-

tum honestatis, quantum iucunditatis,

quando laeua tuae aeternae sapientiae & cogni-

tionis, est sub capite meo, id est ratione, & dex-

tera tuae Diuinę clementiae & dilectionis am-

plexabitur me, id est voluntatē. Heu me mise-

ram! quid vmquam tam dulce, tam suaue,

tam deliciosum & salutiferum potest expe-

riri, quàm inter brachia tanti Sponsi quiesce-

re, inter oscula tanti Regis & amico tam fi-

deliter obdormire? hanc dulcedinem sense-

ratanima deuota, quando optabat dicens:

Osculetur me osculo oris sui. Numquid has deli-

cias anima deuota erat experta, quando ora-

bat ardens, & iam penè deficiens prae dilecti

sui concupiscentiâ, dicens, in Canticis: Quis

mihi det te fratrem meum sugentem vbera matris

meae, vt inueniam te solum foris, & deosculer te?

quis enarrare sufficeret, nisi qui mente gu-

stasset, quantum habet hoc verbum dul-

cedinis & deuotionis, quando bene ponde-

ratur & rectè cibatur deuotâ mente? sed

ô Domine Deus, si haec tam dulcia sunt

cogitanti, quàm dulcia esse possunt de-

gustanti? sitam suauia sunt legenti, quàm

consolatoria erunt per affectum sentien-

ti?

Bonau. solilo. cap. 1.

XXV. [In lectulo meo per noctes quaesiui quem diligit anima mea]

In lectulo meo per noctes quaesiui

quem diligit anima mea; quaesiui

illum, & non inueni.Cant. 3.

CAsta canunt nostrae suspiria, votaq́ Musae,

Nullaq́ de thalamis vox, Hymenaee tuis.

Vt sua corporibus, sic mentibus est quoque flamma,

Et propè deterior corpora flamma coquit.

Intus, in accensis qui mentibus aestuat ignis,

Delicias liquidi solus amoris habet.

O quanto his, Animae, facibus melioribus ardent!

Oscula quam certâ dantq́ feruntq́ fide!

Quàm placidis castas complexibus itur in vlnas,

Quàm sanctae sociant mutua vincla manus!

Et suus hic etiam torus est genialis amori,

Quaeq́ maritali foedera nexa face;

Casta Cupidineae sed foedera nescia tedae,

Nec, nisi quem cupiat Vesta subire torum.

Sed neque cycnaeis hîc turget culcita plumis,

Fartaq́ Amyclaeo vellerefulcra tument.

Quo duo tam casti thalamo sociantur amantes

Lectus olorinas non habet ille niues.

Lectulus auspicijs tantorum stratus amorum

Mens est laetitiae pace quieta suae.

Lectule, pax animae; coelestis lectule tedae;

Pronube sidereis lectule caste toris!

Tu Sponsi atque Animae thalamus secretus amantū,

Solus es ô tantas dignus habere faces!

Hoc ego consueui, meditans, traducere noctes,

Cùm requiem pulso cura sopore negat.

Hoc meus ille; meos rapuit qui primus amores,

Est solitus vigili secubuisse toro.

Et mihi tunc imas vrit fax Dia medullas,

Inq́ vicem flammis vritur ille meis.

Tunc desiderijs querimur sine voce loquentes,

Mutaq́ plus verbis lacryma vocis habet.

At noua quae subiti sit, nescio, caussa recessus;

Subuereor, vitio sit data caussa meo.

Nam mihi iam spatio plus visus abesse diurno,

Et secus atque solet nocte fuisse foris.

Haeccine signa forent mutati forsan amoris?

Aut illum melior lectulus alter habet?

Hei mihi quâm miseris ea nox fuit acta querelis,

Quae sine te, viduâ nox fuit acta domo!

Iam propè constiterat medio vaga Cynthia coelo,

Altaq́ sopierat lumina lassa quies;

Cùm mihi visa tori pulsâ vox dicere spondâ;

Surge, parat thalamo sponsus abire tuus.

Suscitor, & piceos oculis detergeo somnos,

Impositum cubito sustineoq́ caput:

Et desolatas implens vlulatibus aedes

Sollicitâ, dormis lux mea? voce rogo.

Hei mihi! responsum nullum dedit ille roganti,

Fugerat è thalamis transfuga nempe meis.

Protinus accenso reperi vestigia lyncho

Quae cuperem numquam visa fuisse mihi.

Dic meus, exclamo, quò fugit, lectule, sponsus?

Perfide, dic meus heu! lectule, sponsus vbi est?

Et vagor, & toto velut amens erro cubili,

Vt tua te viduâ luxit Alexi, domo.

Quos ego tunc animo sensi efferuere tumultus,

Cygnaeus fuerat Pax cui fida torus!

Quae mentem subitò insanae vertêre procellae,

Insolitam dubijs pandere lina Notis!

Quàm sterili iacuit damnatum pectus arenâ,

Dia cui aethereis vena scatebat aquis!

Iam grauidos labor est oculos attollere coelo,

Oraq́ diuinâ soluêre laude, labor.

Iam neq́ sacra valent priscae in certamina vires,

Quae modoe lusus erant praelia, facta dolor.

Scilicet optatâ dum felix vterer aurâ,

Aurea molliculus Pax mihi lectus erat.

Tunc, vt inexpertis Tiro temerarius armis,

(Omnia qui linguâ praelia victor agit)

Optabam rabidis caput obiectare Tyrannis,

Aut animam pulcrâ fundere posse nece.

Tunc & Apolloniae mihi credita flamma, rosetum;

Tunc rota Costiadae Virginis, esse trochus:

Visaq́ sunt Agathae gemini, duo vulnera, torques,

Blandaq́ Blandinae, Taure, putatus ouis:

Denique barbarici laniena infanda macelli,

Totaq́ carnificum visa theatra, iocus.

Nempe erat in calidis tam feruida flāma medullis,

Aurea cùm placidus Pax mihi lectus erat.

At simul ac sponso calor hic abeunte recessit;

Frigidior Scythico mens mihi facta gelu est.

Sic noua, quas Zephyris spirantibus educat aestas,

Decoquit immeritas vna pruina rosas.

Lampada sic tenui Pallas quam nutrit oliuo,

Extinguit tremuli bucca soluta Noti.

Ah malè, te placido quaesiui sponse cubili;

Qui Crucis in thalamo reperiendus eras!

Pax mihi lectus erat, Tibi Crux erat aspera lectus,

Hoc te debueram, quaerere sponse, toro.

Lux mea, iam quota Te quaerendo perdita nox est!

Sed quaesiui, vbi non repperiendus eras.

Cant. 3.

In lectulo meo per noctes quaesiui quem

diligit anima mea; quaesiui illum, &

non inueni.

Bern. ser. 75. in Cāt.

NOn est reuersus sponsus ad vocem

& votum reuocantis. Quare vt desi-

derium crescat, vt probetur affectus, vt ex-

erceatur amoris negotium. Sanè ergo dis-

simulatio est, non indignatio. superest vt

quaeratur si fortè reperiatur quaesitus, qui

vocatus non venit; dicente Domino omnis

qui quaerit, inuenit. & primo quidem quae-

rit illum in lectulo, sed minimè inuenit;

neque vnius noctis quaesitio haec & frustra-

tio, cùm dicat ista: quia quaesiui per noctes.

Gisler. in Cāt ca 3. expos. 3.

Legimus Psalmo 76. Piam quandam a-

nimam exquisisse Deum nocte, exquisisse

verò manibus ac vocibus; illiusq́ue inquisi-

tionem haudquaquam spe frustratam: sic

namque illa, id quod sibi contigit testatum

omnibus volens ait: in die tribulationis meae

Deum exquisiui manibus meis, nocte contra eum &

non sum deceptus: at verò in hac sententiâ (in le-

ctulo meo per noctes quaesiui) Anima pia Deum

ipso noctu quaesisse se ass erit, idq́ue frequen-

ter, per multas scilicet noctes; nullatenus ta-

men illum vel post diutinas inquisitiones re-

perisse.

Bern. ser. 75. in Cāt.

Quid est quod non inuenitur quaesitus,

cùm requiratur tam studiosè impigrè; ipse

autem dicat: quaerite & inuenietis: &, qui quaerit,

inuenit. quomodo ergo implebuntur scriptu-

rae? neque enim quae hîc inducitur quaerens,

vna est ex his quibus ipse ait: quaeretis me &

non inuenietis.

Ob istiusmodi diuersitatem non modi-

cum primo aspectu offensus est animus,

multoq́ue magis offendebar; quia rationi

magis consonum mihi videretur, vt Deus ab

illa citiùs inueniri se sineret, illiusq́ue voci-

bus potiùs intenderet, quae maiori erga ip-

sum flagraret caritate; qualem absque dubio

sponsam censebam.

Verùm attentiùs vtriusque animae per-

pendens verba; percepi statim rationem di-

uersitatis praedictae. Intellexi quid caussę fue-

rit, cur Anima loquens in Psalmo, Deum

repererit; sponsa autem neutiquam eum-

dem inuenerit; quia nimirum ista, & si mani-

bus Deum quaesiuit, & vocibus; in lectulo

tamen & lectulo suo singulari quietem a-

gens & manibus palpans eum quaesiuit, qui

ibi haud quaquam esset. Illa autem de tri-

bulationibus ad eum clamauit, qui ait: de

quacumque tribulatione clamauerint ad me, ex-

audiam eos. Sicq́ue facili negotio, non solùm

inuenit, sed & apprehendit eum, qui dixit,

cum ipso sum in tribulatione; in die tribulationis,

inquit Deum exquisiui manibus meis nocte contra

eum, & non sum decepta.

Gisler. in c. 3. Cant. expos. 3.

Attendite [ergo] tres esse caussas, quae

interim occurrunt, & quaerentes frustrari

solent, cùm aut videlicet, Non in tempore quae-

runt, aut non sicut oportet, aut non vbi oportet.

Si enim omne tempus aptum est ad quae-

rendum, cur ergo dicat Propheta: Quaerite

dum inueniri potest: erit absque dubio cùm

inueniri non poterit. & haec vna caussa quae

impedire potest, ne inueniatur sponsus à

quaerentibus se, cùm non quaerunt in tempo-

re opportuno. At non ea caussa impedit

sponsam, nempe inuocantem & quaerentem

in tempore opportuno. Sed ne illa quidem

eum tepidè aut negligenter seu perfuncto-

riè quaerit; nam corde ardenti & omninò

infatigabiliter, quaerit planè vt decet. Restat

vt de tertiâ videamus, ne videlicet, vbi non

decet quaerat. In lectulo meo quaesiui per noctes quē

diligit anima mea. An fortè non in lectulo, quae-

rendus erat, sed in lecto: quippe cui orbis an-

gustus est? sed non horreo lectulum, qui noui

paruulum. An non lectulus, tumulus? an non

lectulus, praesepium? an non lectulus, vterus

Virginis? neque enim magni Patris vterus,

lectulus est, sed lectus magnus, de quo ad fi-lium: Ex vtero, inquit, ante luciferum genui te.

Quamquam nec lectus quidem forsitan di-

gnè censendus sit vterus ille, qui Regentis

potiùs quàm iacentis est locus. Meritò pro-

inde sponsa; ponens lectulum, dicit; Suum.

[Sed] quid in tuo quaelebas, qui se iam in sua

receperat? non videras filium hominis ascen-

dentem vbi erat priùs? Iam coelum tumulo

commutauit, & tu illum, in tuo adhuc lectu-

lo quaeris? Surrexit, non est hîc. Quid quaeris, in

lecto, fortem? in lectulo, magnum? in stabu-

lo, clarificatum? Introiuit in potentias Do-

mini, decorem induit & fortitudinem, & ecce se-

det super Cherubim, qui sub lapide iacuit.

Ex hoc, iam non iacet, sed sedet, & tu tam-

quam iacenti subsidia paras; siue vt absolu-

tior veritas sit, aut sedet iudicans, aut stat ad-

iuuans. Ex tunc ergo & deinceps frustrà in

lectulo quaesitus est spōsus: pulcrè verò spon-

sa, non quem diligo ego, sed quem diligit ani-

ma mea, inquit, quod verè, & propriè ad so-

lam pertineat animam illa dilectio, quâ ali-

quid spiritualiter diligit. Nam cùm secun-

dùm carnem quippiam diligit vel potiùs ap-

petit anima, carnis potiùs, quàm animae a-

mor dicendus est. Et benè per noctes se quaesis-

se eum ait, nam non absurdè dici potest,

quod qui ignorant, nocte ignorant; ac per

hoc qui quaerunt nocte quaerunt. Quis enim

quaerit quod palàm habet? Nox est itaque

donec quaeritur sponsus, quoniam si dies es-

set de medio fieret, & minimè quaereretur.

sed dicet aliquis: quod non sit tam stulta

tamq́ue caeca sponsa, vt quaerat lumen in te-

nebris, quaerat Dilectum apud ignorantes,

& qui non diligunt eum. Quasi verò se per

noctes nunc quaerere dicat, & non potiùs

quaesisse? Non ait, Quaero, sed quaesiui, per no-

ctes quem diligit anima mea. Et est sensus, quia

cùm esset paruula, sapiebat vt paruula, cogi-

tabat vt paruula, & quaerebat veritatem vbi

non erat, errans & non inueniens, iuxta illud

in psalmo, erraui sicut ouis quae perijt.

Bern. ser. 75. in Cāt.

Gisler. in c. 3. Cant. expos. 3.

Quod si quis contendat sponsam ipsam

hîc ea referre, quae sibi tunc temporis euenê-

re, cùm toto corde viribusq́ue omnibus, ar-

dentissimo amore Deum dilectum suum

prosequeretur; Dicendum; nomine lectuli,

non quamlibet hîc significari quietem, sed il-

lam dumtaxat, quâ anima sancta quiescit in pace

interiore, quam pacem & Isaias, lectuli & cubilis

nomine insigniuit, cùm de iusto loquens di-

xit: Veniat pax, requiescat in cubili suo, qui ambu-

lauit in directione suâ.

Greg. hom. 19. in Ezech. & 25 in Euan.

Dilectum [enim] in lectulo quaerimus, quando

in praesentis vitae aliquantulâ requie redem-

ptoris nostri desiderio suspiramus. Per noctem

quaerimus; quia etsi iam in illo mens vigilat, ta-men adhuc oculus caligat.

Gisl. in c. 3. Cāt Exp. 3.

Sed ingens ilico hîc insurgit difficultas,

quâ ratione anima sancta in euiscemodi le-

ctulo Deum quaesisse se asserat, & non inue-

nisse? cùm alibi fateatur, in eo ipso lectulo, se

vnâ cum illo, quietissimè dormituram, di-

cens: in pace in idïpsum dormiam & requiescam.

Cumq́ue exploratum omnibus sit: in pace fa-

ctum esse locum ipsius Dei. Si ergo in pace com-

moratur Deus: si in pacis lectulo, cum eo pa-

cifica dormit anima: quomodo sponsa, ibi se

eum inuenisse negat, vbi iam praesens is ad-

est? Ad haec breuiter respondendum: adesse

quidem Deum, & vt proprio requiescere lo-

co, in interiore pace. verumtamen, admira-

bili prouidentiâ, elongari nonnumquam,

vel abscondi ab ipsâ anima, cum quâ lectu-

lum habet communem, sinens eam esse aridam,

& quodammodo dulci destitutam com-

plexu.

Bern. serm. 32. in Cant.

Sunt [enim] qui in studijs spiritualibus

fatigati, & versi in teporem, atque in defectu

quodam spiritus positi, ambulant tristes vias

Domini corde arente & taedente, longos

dies, longas conqueruntur & noctes. lo-

quentes cum S. Iob. Si dormiero; dicam: quando

consurgam? & rursum exspectabo vesperam. An tibi

aliud, vel pati, vel petere ille videtur, qui ait:

Dormitauit anima mea prae taedio, confirma me in

verbis tuis.

Gisl. in cap. 3. Cant. Exp. 3.

Porrò id ob triplicem [accidit] rationem:

Primò vt hâc suâ tantillâ elongatione, ad

maiorem perfectionem eam prouehat. Se-

cundò vt iucundior postea sit eius reditus

vel eius inuentio. Denique quemadmodum

chorda, quo magis ab arcu recedit, eo ma-

iore impetu ad ipsum accedit, maioremq́ue

exhibet vim sagittae, quae per arcum iacitur,

ita quo magis Deus videtur se ab animâ a-

mouere, eo ardentiori beneuolentiâ, in ean-

dem sese postea insinuat. At, si ob allatas ra-

tiones ab illâ se abscondit, cur non inueniri

se sinit ab eâ, quae tanto studio ibi ipsum

quaesiuit, vbi quaeri is velit? Quaesiui illum, in-

quit, & non inueni; vt videlicet, eius perseue-

rantiae periculum faceret, vtq́ue experire-

tur, quò ea tenderet, cùm aliquando ab in-

ternae pacis lectulo surgeret.

Greg. lib. 5. mor. cap. 4.

Abscondit se [ergo] sponsus cùm quaeri-

tur, vt non inuentus ardentiùs quaeratur; &

differtur quaerens sponsa ne inueniat, vt tar-

ditate suâ capacior reddita, multiplicius

quandoque inueniat, quod quaerebat.

Ansel. in protolog. cap. 1.

[Sed] Domine, si non es hîc vbi te quae-

ram absentem? si vbique es, cur non vi-

deo te praesentem? sed certè habitas lucem

inaccessibilem. Et vbi est lux inaccessibilis,

aut quomodo accedam ad lucem inaccessi-

bilem? aut quis me ducet, aut inducet in il-lam vt videam te in illâ? accedere ad te de-

siderat seruus tuus, & inaccessibilis est habi-

tatio tua. Inuenire te cupit, & nescit locum

tuum. Obsecro Domine, doce me quaerere

te, & ostende te quaerenti; quia nec quaerere

te possum nisi tu doceas, nec inuenire nisi te

ostendas: quaeram te desiderando, desiderem

quaerendo, inueniam amando, amem inue-

niendo.

XXVI. [Surgam]

Surgam, & circuibo ciuitatem; per

vicos & plateas quaeram quem

diligit anima mea: quaesiui illum,

& non inueni.Cant. 3.

TAndem, serò licet, meus est mihi cognitus error:

Si bene quaesissem, spouse, repertus eras.

Credideram placido somnos te carpere lecto,

Commodus, at video, non fuit ille torus.

Quid faciam? coeptae pergam dare membra quieti,

Et sine te somnus lumina nostra teget?

Ah, sine te, nequeam solito dare membra sopori,

Aut vllâ, sine te, sponse, quiete frui.

Non si somniferis inuitet lympha susurris,

Lympha cauernoso praecipitata iugo;

Aut nemorum blandis agitata cacumina ventis,

Multaq́, quae syluis garrula cantat auis.

Aut Heliconiadum, Parnassia turba, Dearum,

Aut pater auratae Delius ipse lyrae.

Nec tua discutiant mihi, Somne, papauera curas,

Humida nec virgâ tempora tacta tuâ.

Noxia nec vigilem quae sopijt herba Draconem,

Fistula quaeq́ oculos condidit, Arge, tuos.

Vix vbi composui luctantia lumina somno,

Rumpitur indomito coepta dolore quies.

Et nullam accipiunt oculiq́ aut pectora noctem,

Quin mihi, nox etiam creditur vna, decem!

Fingit & assiduè de te, mihi somnia Morpheus,

Nec fugis ex oculis flebilis vmbra meis.

Cur toties igitur somni mihi nocte petuntur,

Si mihi nulla venit, nocte, petita quies?

Eripiar stratis, mediamq́ vagata per vrbem,

Quò sors aut ratio me volet ire, ferar.

Et circumspiciens, nûm fortè quis angulus abdat,

Quaeram quem propriâ diligo plus animâ.

Quaeram porticibus, quaeram stabulisq́, casisq́,

Perq́ semel tritas ibo, redibo, vias.

Nec malè perspectae fallet specus vlla latebrae,

Nec quem transiero, circulus vllus erit.

Qualis odora canis vestigia pressa ferarum

Mersâ nare legens, lustra, rubosq́, subit:

Aut qualis siculas Ops errabunda per vrbes,

Aspicit an flores perdita Nata legat;

Ruraq́ piniferis vestigans auia tedis

Persephonen stygijs optat adire vadis.

Aut potiùs Solymis qualis vaga Magdala campis

(Cùm flebat Domini marmor inane sui)

Saxa peralta rudesq́ ruit furiata per agros

Qua dolor ancipitem qua rapiebat amor.

Omnibus vna locis aderat, comes omnibus vna,

Vna super Domini sunere multa rogans.

Attica sic viduo volucris gemit anxia nido,

Luctisonisq́ nemus personat omne modis:

Et circum, supràq́ volans, nunc ardua summo

Vertice, nunc imâ pendula fronde sedet;

Et raptam sobolem, raptoris & aucupis artes

Heu! consanguineo nunciat orba gregi.

Haud aliter cunctis lustraui compita vicis,

Non tamen est vllo praeda reperta loco.

Infames vici, loca detestanda plateae,

Decepto toties compita trita pede!

Amissum in thalamis, foris hîc reperire putabam,

Sed malè quaesitus, perditus vsque latet.

Cant. 3.

Surgam, & circuibo ciuitatem; per vicos

& plateas quaeram quem diligit a-

nima mea: quaesiui illum, & non in-

ueni.

Orig. homil. 10. in diuer.

EFfvndite lacrymas oculi mei, plo-

rate, & nolite deficere. Ambulate pe-

des mei, discurrite, & nolite quiescere. Heu!

heu! quò abijt gaudium meum? vbi latet a-

mor meus? vbi est dulcedo mea? cur dereli-

quisti me, salus mea? O dolores! ô angustię!

Intolerabiles angustiae sunt mihi vndique,

& quid eligam, ignoro. Quò me vertam? ad

quem ibo? à quo consilium petam? quem

percunctabor? quis mei misere bitur? quis me

consolabitur? quis indicabit mihi quem

diligit anima mea? Reuertere, dilecte mi! re-

uertere, dilecte votorum meorum! ô ama-

bilis! ô desiderabilis! redde mihi laetitiam sa-

lutaris praesentiae tuae.

Orig. ibid.

Heu me! vbi eum quaeram, vbi eum inue-

niam? surgam certè, & circuibo omnia loca

quae potero; nondabo somnum oculis meis,

non dabo requiem pedibus meis, donec in-

ueniam illum, quem diligit anima mea.

Sedens in lectulo, quaesiui, cùm adhuc in-

firma & inualida forem, & omnino minùs

idonea sequi sponsum quocum que ierit; se-

qui ad ardua & excelsa sublimitatis illius.

Incidi in multos, qui cognoscentes deside-

rium meum, dicebant mihi: Ecce hic est Chri-

stvs, ecce illic est; & neque hîc, neque illic e-

rat; & dixi, Surgam, & circuibo ciuitatem per vi-

cos & plateas, quaeram quem diligit anima mea.

Intuere vel nunc quia iacet, quae dicit sur-

gam.

Bern. ser. 7. in Cāt.

Bern. ser. 76. in Cāt.

Adhuc vt paruula sapit; per vicos & pla-

teas quaerendum putauit, fruendi auida, sed

ignara mysterij. Iterum ergo frustrata repetit

dicens: Quaesiui eum, & non inueni. Non est, vt

ista suspicata est, in plateis, aut vicis; nisi for-

tè in illis, de quibus dicitur: Plateae tuae, Hie-

rusalem, sternentur auro mundo, & peromnes vi-

cos tuos alleluya cantabitur.

Aug. manu. cap. 24.

Anima [enim] quae amat, ascendit fre-

quenter, & currit familiariter per plateas

coelestis Hierusalem, visitando Patriarchas

& Prophetas, salutando Apostolos, admi-

rando exercitus Martyrum, & Confessorum,

chorosq́ue Virginum speculando.

Bern. ser. 76. in Cāt.

Ibi, ibi illum, qui quaeret, inueniet, & vi-

debit gloriam eius, non gloriam quasi vnius

ceterorum, sed planè gloriam, quasi vnige-

niti à patre. quid facies, ô sponsa! putas, po-

tes sequi eum illuc? aut te ingerere audes, vel

vales huic tam sancto arcano, tamq́; arcano

sanctuario, vt filium in patre, & patrem in-tuearis in filio? non vtique; vbi est ille, tu non

potes venire modò venies autem postea.

Age tamen; sequere, quaere, nec te inaccessi-

bilis claritas, vel sublimitas à quaerendo de-

terreat, ab inueniendo desperare faciat. Si po-

tes credere, omnia possibilia sunt credenti.

Propè est, inquit, verbū in ore tuo, & in cor-

de tuo. Crede & inuenisti, nam credere, in-

uenisse est. Norunt fideles, habitare Chri-

stvm, per fidem, in cordibus suis. Quid

propius est? Quaere ergo secura, quaere deuo-

ta, bonus est Dominus animae quaerenti se.

Quaere votis, sequere actibus, fide inueni;

quid non inuenit fides? attingit inaccessa,

deprehendit ignota, comprehendit immen-

sa, apprehendit noussima; ipsam denique ae-

ternitatem suo illo vastissimo sinu quodam-

modo circumducit, fidenter dixerim: aetet-

nam, beatamq́ue Trinitatem, quam non in-

telligo, credo, & fide teneo, quod non capio

mente.

Quid hoc desiderij est & ardoris, vt sur-

gens de nocte publicum non erubescat? per-

currat ciuitatem? percunctetur palàm & pas-

sim de dilecto, atque à vestigandis semitis e-

ius nullâ valeat ratione auerti? nullâ praepe-

diri difficultate, non tempestiuae retineri a-

more quietis, non sponsae verecundiâ, non

vel timore nocturno? Et tamen in his omni-

bus frustrata est vsque adhuc à desiderio suo.

Quare? quid sibi vult pertinax haec & diu-

turna fraudatio, taediorum nutrix, suspicio-

num fomes, impatientiae fax, nouerca amo-

ris, mater desperationis? si adhuc dissimula-

tio est, nimis est molesta. Esto, quod piè, vti-

literq́ue interim fuerit dissimulatum, donec

in solâ adhuc vocatione, seu reuocatione res

erat: nunc verò cùm requiritur, & ita requi-

ritur, quid iam conferre poterit dissimula-

tio? si de carnalibus sponsis, & pudendis a-

moribus quaestio est, sicut litteralis superfi-

cies praelusisse videtur, & si inter illos talia

contingere queant, mea non interest, ipsi vi-

derint.

Bern. ser. 75. in Cāt.

Hierō. epi. 22. ad Eustoch.

Nolo te sponsum quaerere per plateas,

nolo te circumire angulos ciuitatis, dicas, li-

cet: surgam & circuibo ciuitatem, & in foro, & in

plateis quaeram, quem dilexit anima mea; & inter-

toges; Num quem dilexit anima mea, vidistis? ne-

mo tibi respondere dignabitur: sponsus in

plateis non potest inueniri. Arcta & an-

gusta via est, quae ducit ad vitam. zeloty-

pus est Iesvs, non vult videri faciem tuam:

foris vagentur virgines stultae, tu intrinsecus

esto cum sponso.

Ambr. lib. 3. de virg.

Non in foro, non in plateis Christvs

reperitur, non est Christvs circumfo-

raneus; Christvs enim pax; in foro, li-

tes: Christvs iustitia est; in foro iniqui-

tas: Christvs operator est; in foro ina-ne otium: Christvs charitas est, in foro

obtrectatio: Christvs fides est, in foro

fraus atque perfidia, fugiamus ergo forum,

fugiamus plateas. Nec illa eum in foro & in

plate is potuit reperire, quae dixit: Exurgam,

ibo & circuibo in ciuitate, in foro, & in plateis, &

quaeram quem diligit anima mea; quaesiui eum, &

non inueni eum. Ne quaquam igitur ibi quae-

ramus Christvm, vbi inuenire non

possumus.

Bern. ser. 84. in Cāt.

Non pedum passibus, sed desiderijs quae-

ritur Deus; & vbique non extundit deside-

rium sanctum, felix inuentio, sed extendit.

Numquid consummatio gaudij, desiderij

consumptio est? oleum magis est illi, nam

ipsum, flamma. Sic est; adimplebitur laetitia,

sed desiderij non erit finis; ac per hoc, nec

quaerendi: quid ni animet ad quaeren-

dum, experta clementiam, & persuasa de

pace?

Guilb. Abb. ser. 45. in Cāt.

Attendite vehementiam & vim amoris.

Nec abesse dilectum sustinet, nec sufficit

praesenti; ibi, vota anhelata laborant; hîc ex-

hausta relinqui patiuntur. O felix amor,

qui continuâ quâdam vicissitudine, aut li-

quescit in ipso, aut quaerens, anhelat ad ip-

sum! quaesiui, & non inueni.

Ego erraui, sicut ouis quae perierat, quae-

rens te exterius, quies interius; & multùm

laboraui quaerens te extra me, & tu habitas

in me, si tamen ego desiderem te. Circui-

ui vicos & plateas ciuitatis huius mundi, quae-

rens te, & non inueni, quia malè quaere-

bam foris, quod erat intus. Misi nuncios

meos, omnes sensus exteriores, vt quaere-

rem te; & non inueni, quia malè quaerebam.

Video enim, lux mea, Deus, qui illuminasti

me, quia malè te perillos quaerebam, quia

tu es intus, & tamen ipsi, vbi intraueris, nes-

ciuerunt. Serò te amaui pulcritudo tam

antiqua & tam noua, serò te amaui, & tu

intus eras, & ego foris, & ibi te quaerebam,

& in ista formosa quae fecisti, ego defor-

mis irruebam. Mecum eras, & tecum non

eram. Ea me tenebant longè à te, quae

esse non poterant, nisi in te. Circuibam e-

nim omnia, quaerens te, & propter omnia

derelinquens me. Interrogaui terram, si es-

set Deus meus, & dixit mihi, quod non; &

omnia quae in ea sunt, hoc idem confessa

sunt. Interrogaui mare & abyssos & rep-

tibilia quae in eis sunt, & responderunt, non

sumus Deus tuus: quaere super nos eum.

Interrogaui flabilem aërem, & inquit vni-

uersus aër, cum omnibus incolis suis: fal-

litur Anaximenes, non sum ego Deus tuus.

Interrogaui Coelum, Solem, lunam & stel-

las; neque nos sumus Deus tuus, inquiunt.

Interrogaui deinde mundi molem, Dic

mihi, si es Deus meus, an non? & res-pondit voce forti, Non sum, inquit, ego,

sed per ipsum sum ego; quem quaeris in me,

ipse fecit me; suprà me quaere eum qui regit

me, qui fecit me.

Aug. solilo. cap. 31.

XXVII. [Num quem diligit anima mea vidistis?]

Num quem diligit anima mea vidi-

stis?

Paullulùm cùm pertransissem eos,

inueni quem diligit anima mea;

tenui illum, & non dimittam.Cant. 3.

REstat adhuc totâ locus vllus omissus in vrbe?

Aut regio nostro non peragrata pede?

Flammiferis cunctae facibus luxêre plateae,

Nullaq́ vel minimae compita spreta viae.

Hei mihi! quos vicos, quae non loca tristis obiui?

Vrbs etiam in tantâ defuit vrbe mihi.

Sed quid in hos frustrà iuuat incubuisse labores,

Si sponsum semper quaero, nec inuenio?

Ergo domum lacrymans, vestigia retrò ferebam,

Quiq́ rogaretur, nemo viator erat.

Cùm propior portis à moenibus aufero gressum,

Et vigil ad portas occupat ecce cohors.

Ac prior, hîc, dixi, quem diligo fortè latebit;

Et subitò, vigiles, reppereríntne? rogo.

Illi, cum tacito conuertere lumina risu,

Verbaq́ dentatis reddere salsa iocis.

Et quidam; quisnam ille tuus quem diligis ignis,

Absq́ suo nosci nomine posse putas?

Parcite, respondi, tam rusticus est mihi candor,

Scire omnes rebar; quis meus esset amor.

Nec mage vel Pyladis notum, vel nomen Orestis,

Néve tuum, Thysbe, Pirame, néve tuum:

Vosq́ etiam, quamuis, quem diligo, scire negetis,

Scire, nec ignotum posse latere, puto.

Obsecro, dic igitur Custodia pervigil vrbis,

Num meus hac vobis tendere visus amor?

Ille meus, propriâ quem plus ego diligo vitâ,

Qui quoque me vitâ plus amat ipse suâ.

Dicite, quando abijt? quantillo tempore mansit?

Quaq́ praehensurum se simulauit iter?

Hac ijt aut illac? dextrâ vel fortè sinistrâ?

Solus erat? socijs an comitatus erat?

Excubiae salsis iterum rifêre cachinnis;

At mihi salsa meas obruit vnda genas.

Transieram: sponsi neque spes super vlla videndi,

Mensq́ erat in damni mersa dolore sui:

En subitò, dum cuncta animo tristissima voluo,

Nulláque, quam tantae, vota minora spei;

Ille meus, totâ toties quaesitus in vrbe,

Iam non quaesitus constitit ante oculos.

Exilij, mystoq́ metu perterrita, gaudens

Vix potui proprijs credere luminibus.

Et, Téne aspicio, mea lux, mea vita? volentem

Dicere, vox haerens faucibus impedijt.

Qualis vbi viso coniux inopina marito,

(Quem tulit hostili rumor obisse manu)

Obstupet, ac visâ veluti percellitur vmbrâ,

Optantemq́ loqui, pallida facta, fugit.

Nec nisi iam noto reducis fidentior ore,

Audet in amplexus coniugis ire sui:

Tumq́ veretur adhuc, ne se malè credula fallat,

Inq́ fidem leuior decipiatur amor:

Sic ego, dum trepido rediêre in pectore vires,

Teq́ iterum ante oculos, sponse, reuiso meos;

Subdubitans, speránsq́, timensq́ & amore fatiscēs,

Túne es, quem video, clamo, vel vmbra tui?

Ah sponse! ah non es! non es, quem diligo, non es!

Imò es; quid dubito? numquid es? haud dubito.

O mea lux, video, te nunc video, mea vita;

Nil vltra dubito, lux mea, te video.

Agnoscensq́ tui vocem praesentis & ora,

Inuolo in amplexus, sponse reperte, tuos.

Iamq́ ego te teneo, neque per vaga compita quaeram,

Nocturno Vigilum praeda futura gregi.

O mea si geminis mutentur brachia vinclis,

Atque manus manicis, compedibusq́ pedes!

Quàm te complicitis, mea lux amplecterer vlnis!

Arctius amplexu, vitis & vlme, tuo.

Arctius anguipedum manibus, pedibusq́ hederarum,

Quêis obit annosas herba marita domos.

Sed neque te nostri lassent, mea vita, lacerti,

Saepè nec errantes per tua colla manus:

Longa Tui subeat, mea lux, absentia mentem,

Nec nisi pensari tempore posse putes.

Ah citò tam longi quereris compendia damni!

Vix ego iam coepi, tu satur, ecce, fugis.

Non ita discedes, non tam citò liber abibis;

Nec nisi pugnando viceris, effugies.

Cant. 3.

Num quem diligit anima mea vidistis?

Paullulùm cùm pertransissem eos, inueni

quem diligit anima mea. Tenui eum,

nec dimittam.

Bern. ser. 79. in Cāt.

O Amor praeceps, vehemens, flagrans,

impetuose! qui praeter te, aliud cogitare

non sinis, fastidis caetera, contemnis omnia,

praeter te, te contentus: confundis ordines,

dissimulas vsum, modum ignoras. Totum

quod opportunitatis, quod rationis, quod

pudoris, quod cōsilij, iudiciíve videtur, triū-

phas in temetipso, & redigis in captiuitatem.

En omne quod cogitat ista & loquitur, te so-

nat, te redolet, & aliud nihil. ita tibi, ipsius

& cor vendicasti & linguam. Ait: Num quem

diligit anima mea vidistis? quasi verò hi sciant,

quid cogitet ipsa! Quem diligit anima tua

de ipso sciscitaris? & non habet nomē? Quae-

nam verò tu, & ille quis?

Nysse. orat. 12 in Cāt.

Quo pacto inueniri posset, quod nullae res

nobis cognitae ostendere possunt? non for-

ma, non color, non circumscripto, non qua-

litas, non locus, non figura, non coniectura,

non adsimilatio, non proportio; sed quod

semper extra omnem perceptionis viam po-

situm, comprehensionem peruestigantium

planè fugit. Propterea, inquit, quaesiui eum, per

animae facultates eas quae inueniendi vi prae-ditae sunt; per ratiocinationes & cogitatio-

nes: at extra hęc omnia positus erat, accessum

mentis propiorem effugiens. Qui verò sem-

perreperitur omni notâ carere, de quâ pos-

sit agnosci, quo pacto queat is per indicatio-

nem aliquam vocum percipi?

Chrys. homil. de virtute.

[Sed] sicut Coniux amatrix viri, absente

marito suo, per fenestras circumspicit, ipsum

requirens, & vbique speculans, in mari & in

terrâ; etsi viderit nauem venientem, ibi suum

putat esse virum; & si viderit viatores procul

venientes, inter ipsos adesse existimat, & oc-

currens eis, interrogat dicens: Dicite mihi

vbi eū dimiseritis, in quâ regione, aut in quâ

ciuitate? quid dicentem, aut quid facientem,

aut quando venientem? in hunc modū, om-

nis sancta [anima] constricta amore Chri-

sti interrogat: Dicite mihi, vbi pascit, vbi cubat,

quem diligit anima mea?

Bern. homil. infrà 8. Epiph.

Iam optas videre quem amas, cui nunc

blandiris, & nunc ad amoris & desiderij in-

tentionem suauiter illum peruestigas, nunc

moras accusas, nunc te cernis contemptum,

nunc te visitatione confiteris indignum, &

iterū de eius, (totiēs expertus) bonitate prae-

sumis, nunc quasi vlterius non sustineas, spi-

rituali quodā litigio vel luctamine euincere

retardantem conaris. Quę tunc lacrymę? qui

gemitus? quae suspiria? quae voces? nūc oculi

fletu graues, cùm intimis singultibus erigū-tur ad coelum; nunc manus extenduntur &

brachia; nunc pectoris contusione animae

tarditas accusatur. Proferuntur interim ver-

ba sine principio, sine sine, quorum nec sen-

tentiae cohaerent sibi, nec rationes similes

sunt, nec alicuius linguae sensus vel idioma

seruatur; quando vox aliquando respondet

affectui, & iterum vocem affectus intercipit.

Gaudet certè pius ille Iesvs tali certamine

superari.

S. Gregor. in psal. poenit.

Superest itaque vt ad eum recurrat, in quo

solo vera est consolatio, & per istius vitae no-

ctes, in lectulo cordis Devm quaerat, Quem

si primò non inuenit, magis ad quaerendum

animetur, surgat ad amorem coelestium; ci-

uitatem circumeat exultatione vniuersae ter-

rae fundatam; interroget vigiles, qui custo-

diunt Ecclesiam, nudetur pallio saecularis

ornatus, & charitatis sagittâ interiùs vulne-

retur. Nec priùs à quaerendo desistat, quàm

moerentium consolatorem inueniat. Inuen-

tum autem summoperè teneat, donec re-

demptus ope adiutricis gratiae, à conscientiae

eripiatur tribulatione.

Orig. hom. 1. in Can.

Est enim quidam spiritalis amplexus, at-

que vtinam contingat, vt meam sponsam al-

tior sponsi amplexus includat, vt ego quo-

que possim dicere, quod in eodem libro

scriptum est, sinistra eius sub capite meo, & dexte-

ra illius amplexabitur me!

Bern. ser. 79. in Cāt.

Quid hoc tenacius glutino, quod nec a-

quis eluitur, nec ventis dissoluitur, nec scin-

ditur gladijs? Denique aquae multae non poterunt

extinguere charitatem. Tenui eum nec dimittam. Et

sanctus Patriarcha: Non te, inquit, dimittam,

nisi benedixeris mihi: Ista non vult eum dimit-

tere: & fortè magis quàm Patriarcha id non

vult; quia nec pro benedictione quidem;

siquidem ille, benedictione acceptâ, dimisit

eum: haec autem non sic, Nolo, inquit, bene-

dictionem tuam, sed te. Quid enim mihi est in

coelo, & à te quid volui super terram? non di-

mittam te, nec si benedixeris mihi. Tenui nec

dimittam. Nec minùs forsitan ille teneri vult,

cùm perhibeat dicens: Deliciae meae esse cum fi-

liis hominum. Quodq́ue pollicens ait: Ecce ego

vobiscum sum, vsque ad consummationem saeculi:

quid hâc copulâ fortius, quae vna, duorum

tam vehementi voluntate fundata est? sed

nihilo minùs, illa vicissim tenetur ab eo quē

tenet; cui alibi dicit: Tenuisti manum dexteram

meam. Quae tenetur & tenet, quomodo iam

cadere potest? tenet fidei firmitate, tenet de-

uotionis affectu. At nequaquam diu tene-

ret, si non teneretur. Tenetur autem poten-

tiâ & misericordiâ Domini. Tenui eum, nec di-

mittam.

Aug. solilo. cap. 1.

Inueniam [& ego] Te desiderium cordis

mei, teneam Te, amor animae meae, ample-

ctar Te sponse coelestis, exultatio mea sum-ma, intus & extra, possideam Te beatitudo

sempiterna, possideam Te in medio cordis

mei, vita beata, dulcedo summa animę meę!

Aug. medit. cap. 37.

Ecce quod concupiui iam video, quod

speraui iam teneo, quod desideraui iam ha-

beo; illi namque in coelis iunctus sum, quem

in terris positus totâ virtute dilexi, totâ ca-

ritate amplexus sum, cui toto amore inhaesi,

ipsum laudo, benedico, atque adoro.

Beda in c. 3. Cant.

Tantò instantiùs inuentum tenui, quantò

tardiùs, quem quaerebam, inueni.

Orig. hom. 10. in diuers.

O piissime Domine & dulcissime Magi-

ster! quàm bonus es his, qui recto sunt cor-

de, & humiles sunt spiritu! ô quàm beati;

qui in simplicitate cordis quaerunt te, &

quàm felices qui sperant in te! Verum certè

est, & indubitanter verum, quòd tu diligis

omnes diligentes te, & numquam derelin-

quis sperantes in te. Ecce enim dilectrix tua

simpliciter quaerebat te, & veraciter inuenit

te. Sperabat in te, & non est derelicta à te,

sed plus est consecuta per te, quàm expe-

ctârat à te.

Aug. solilo. cap. 31.

Gratias Tibi, lux mea, quoniam illumi-

nasti me, & inueni Te, & me, vbi inueni me,

vbi cognoui me, ibi inueni Te, ibi cognoui

Te; vbi autem cognoui Te, ibi illuminasti

me.

XXVIII. [Mihi autem adhęrere Deo bonum est]

Mihi autem adhęrere Deo bonum

est, ponere in Domino Deo spem

meamPsalm. 72.

QVàm mea, per varios, vita est exercita casus!

Vt pila, percussu pulsa, repulsa manus.

Munera belligeri primùm placuêre Gradiui,

Armaq́, spe laudis, sanguinolenta tuli.

Arma dabant animos, & erat spes omnis in armis,

Ceu foret haec votis meta futura meis.

Saepè vigil tetricas traduxi cantibus horas,

Et custos speculae taedia longa tuli.

Nec semel admonitu fraus hostica prodita nostro est,

Cùm signum toties, ore, velaere dedi.

Addidici septis fossam producere castris,

Et sude praefixas impedijsse vias.

Quin etiam subitae faciem componere pugnae,

Et trepidis animos addere, voce, globis.

Denique non tenuit belli quis certiùs artes,

Militis auxilio seu Ducis esset opus.

Ah, quoties Libycas pressit pes lassus arenas,

Et cècidit madidis sudor in ora comis!

Collaq́ magnanimus tinxit fumantia puluis;

Nec tamen vnda, sitim quae recrearet, erat.

Ah quoties gelidos fluuiorum innauimus alueos,

AEre grauante humeros, aere grauante caput!

Oraq́ prensatos retinebant mordicus enses.

Nando per obstantes cùm veheremur aquas.

Bellantem tenuit iam tot me Marspiter annis,

Principioq́ pedes, fine merebar eques:

Quóque tegor, decimâ fuit ictus arundine thorax,

Laesaq́ sunt totidem cassis & vmbo locis.

Lethifero cecidit sonipes mihi tertius ictu,

Crista quater, galeae cuspide, rapta fuit.

Quin animam praeceps in aperta pericula misi,

Dum nimis hostili dextera caede calet.

Nulla tamen nostro tunc sunt data vulnera tergo,

Omne sed aduerso pectore vulnus erat.

Nempe gradum tenui, contra ferrumq́ facesq́,

Telaq́, praecipiti grandine plura tuli.

Perq́ meo factos gladio spatiabar aceruos,

Imposito subigens corpora strata pede.

Quis putet, hoc tantis caput insuperabile bellis,

Non etiam bellis, vota tulisse suis?

Heu mihi! post partas proprio tot sanguine lauros,

Post tot ad infernos funera missa lacus;

Post toties meritas gladio victore coronas,

Post tot fixa tuo signa, Gradiue, tholo:

Vna tot egregios deleuit culpa triumphos,

Nec fuit vlla super nominis vmbra mei:

Et grauis in poenam me diruit aere Tribunus,

Iussit & incincto turpiter ire sago.

Gloria quin odiis popularibus obruta vertit,

Sic cecidit tanto Marte petitus honos.

O vtinam potiùs pro te, Deus, arma tulissem!

Non ita cassa suis laudibus arma forent.

Te super, intrepidâ meliùs spe, vota locantur,

Vt fundat trepidas anchora fida rates.

Ergo suum Odrysio positum suspendimus ensem,

AEraq́ sunt curuae iussa valere tubae.

Tum lucra, tum vigiles, lucro arrisêre tabernae,

Vnaq́ Mercurio cura litasse fuit.

Tum piper & lanas lydo reparauimus auro,

Veximus & grauidâ grana, merumq́ trabe.

Nostraq́ Barbaricos tetigerunt lintea portus,

Et sinus inuectâ vix sine merce fuit.

Scilicet, è minimâ magnum re cogere quaestum,

Maximus hâc studij parte triumphus erat.

Creuerat aggestis iam densa pecunia nummis,

Nec domus immensas arcta tenebat opes.

Classis & ambustis onerata redibat ab Indis,

Sed perijt, patriis proxima classis aquis.

Plurimus implebat tabulas mihi debitor ambas,

Credita periurus debitor esse negat.

Ergo velut liquidis sal crescit & interit vndis,

Vt creuistis opes, sic perijstis opes.

O quanto placidos tranquillius exigit annos,

Qui neque lucra cupit, qui neque bella mouet!

Diues Athlantiade, tua linquo negotia, dixi,

Nulla mihi vestrâ merce redempta quies.

Quid facerem, toties frustrantibus omnia votis,

Marte negante decus, Mercurioq́ fidem?

Regis in ignotam subrepsi nobilis aulam;

Magnaq́ mox Regifama relata mei est.

Et vocor, & videor, placidoq́ arrideor ore;

Dumq́ loquor, pronâ Principis aure fruor.

Nescio quid fuerit, quod Rex ita coepit amare;

Non fuit hoc meriti, sed magè sortis opus.

Seu fuerit virtus, seu sors, seu Regius error,

Maximus exiguo tempore creuit amor.

Saepè diem nocti coniunximus, inq́ loquendo,

Non fuerat visus praecipitasse dies.

Saepè domi tacitas lusu traduximus horas,

Vnaq́ saepè foris mensa duobus erat.

Non ita Seianum Latiae fauor extulit Aulae;

Clitus Alexandro non ita carus erat.

Commodus haud tantum potuit tribuisse Cleandro,

Aut Constantini plus amor Ablauio.

Iamq́ suâ fateor, fauor hic, nouitate placebat,

(Vt propè non solitae res nouitate placent)

Aulaq́ felicem, felicem turba vocabat,

Quod mihi tanta Ducis gratia parta foret.

Vah! nimis infidis subnixa potentia sceptris,

Quae minimo sortis turbine versa ruit!

Ecce, minax tetricos coepit Rex ducere vultus,

Nec tamen est vitio gratia laesa meo.

Hei mihi! coeptus amor, subitam se vertit in iram,

Hostis & è patrio cogor abire solo.

Et veteres auxi casu, noua fabula, fastos;

Fabula sic elegis tristè canenda meis.

Arcadij Eutropius; Stilico rediuiuus Honorî,

Et Constantini Caesaris Ablauius;

Clitus Alexandri; Tibêrius & Seianus,

Rursus in historiae parte fuêre meae.

O Deus! ô quantò tranquilliùs exigit aeuum,

Qui locat in sceptris votaq́ spesq́ tuis!

Psalm. 72.

Mihi autem adhaerere Deo bonum est:

ponere in Domino Deo spem meam.

Aug. manu. cap. 25.

COr humanum in desiderio aeternitatis

non fixum, numquam stabile potest es-

se: sed omni volubilitate volubilius de alio

in aliud transit, quaerens requiem, vbi non

est. In his autem caducis & transitorijs, in

quibus eius affectus captiui tenentur, veram

requiem inuenire non valet, quoniam tantae

est dignitatis, vt nullum bonum praeter sum-

mum bonum, ei sufficere possit.

Aug. solilo. cap. 13.

[Et ego] aliud & aliud sequebar, & à nullo

implebar: dum non in me inueniebam te,

incōmutabile & singulare, indiuisum, vnum

bonum, quod consequutus, non egeo; quod

consequutus, non doleo; quod possidens, sa-

tiatur totum desiderium meum.

Aug. medit. cap. 37.

[Sed nunc] nihil mihi tam dulce quàm

cum Domino meo esse. Mihi autem adhaerere

Deo bonum est. Da mihi, Domine, donec his

fragilibus assisto membris, tibi adhaerere, sicut

scriptum est, qui adhaeret Domino, vnus spiritus est

cum eo.

Aug. in Ps. 72.

Eligant alij militiam, alij aduocationem,

alij diuersas variasq́ue doctrinas, alij nego-

tiationem, alij agriculturam, mihi autem adhae-

rere Deo bonum est. Deo adhaerere nihil est me-lius, quādo eum vide bimus facie ad faciem:

modò ergo quid? quia adhuc peregrinus lo-

quor. Adhaerere Deo bonum est; sed modò in pe-

regrinatione, quia nondum venit res: ponere

in Deo spem meam. Quamdiu ergo nōdum ad-

haesisti, ibi pone spem. Fluctuas? praemitte ad

terram hanc anchoram. Nondum haeres per

praesentiā? in haere per spem: & quid hîc ages,

ponens in Deo spem tuam? quod erit nego-

tium tuum, nisi vt laudes, quem diligis? Ecce

si amares Aurigam, non raperes caeteros vt

te cum amarent? amator Aurigae quacum que

transit, loquitur de illo, vt cum illo eum a-

ment & caeteri.

Basil. in Psal. 61.

Diuitiae si affluant, nolite cor apponere. Flura est

diuitiarum natura, suos possessores, ocyùs

torrente praerapido, praetercurrit; alios alio

modo, apta mutare Dominos. Hodie huius

est ager, cras erit alterius, & paullò post ad a-

lium perueniet. Respice parumper ad ciuita-

tis domos; quot nomina ex eo tempore, quo

fuerunt aedificatae, sortitae sunt, aliter ab alijs

atque alijs appellatę possessoribus? Et aurum

è manibus habentis se, fluens femper ad a-

lium transfertur; & ab illo, ad alium; magis e-

nim aquam manu circumplexam retinere

continenter possis, quàm diuitias conserua-

re tibi ipsi.

Greg. homil. 4 in Euang.

Iustorum iudicio (quaelibet bona adfue-

rint) cum sanctis desiderijs aestuant, bona

minimè videntur. vnde Dauid Propheta,

qui Regni diuitijs, multisq́ue obsequijs ful-

ciebatur, quamuis & haec ad necessitatem

bona esse conspiceret, vni tamen singulari-

ter bono inhians aestuabat, dicens: mihi au-

tem adhaerere Deo bonum est.

Aug. in Ps. 39.

Sit ergo Dominus Deus spes tua, non

aliquid aliud à Domino Deo tuo speres:

sed ipse Dominus tuus sit spes tua. Namque

multi de Deo sperant pecuniam; multi de

Deo sperant caducos honores & perituros;

aliud quodlibet à Deo, praeter ipsum Deum,

sed tu ipsum Deum tuum pete. Relinque

omnes amores, pulcrior est ille qui fecit

coelum & terram. Beatus vir cuius est nomen

Domini spes eius, & non respexit in vanitates & in-

sanias mendaces.

Orig. in Psal. 36. hom. 5.

Sicut autem nemo potest duobus Domi-

nis seruire, ita nemo potest in duobus Do-

minis sperare. Nemo potest in incerto diui-

tiarum sperare, & in Domino. Nemo potest

sperare in Principibus, & in Deo. Nemo

potest sperare in viribus equi, & in Deo Ne-

mo potest sperare in saeculo, & in Deo. Nisi

enim in solo Deo speraueris, & videat Deus

spem tuam, in saeculum aeternum esse con-uersam, & quia aliam nullam omninò spem

geris, nisi in ipso, qui viuificat mortuos, &

vocat, quae non sunt, non poteris eripi à

peccatoribus. Solus est enim ipse qui saluos

facit sperantes in se.

Basil. in reg. fusiùs disput. quaest. 42.

Huic qui in homine spem ponit, magno-

perè est metuendum, ne in execrationem il-

lam incidat: Maledictus homo, qui confidit in ho-

mine, & fulcit carnem brachij sui, & defecit à Do-

mino anima eius. Quae verba cùm dicunt, Qui

confidit in homine, illud praecipiunt; nequa-

quam in altero spem poni debere. cùm au-

tem, & fulcit carnem brachij sui; in se, sui haben-

dam fiduciam vetant.

Quidquid igitur agendum sit, quidquid

declinandum, quidquid tolerandum, quid-

quid optandum. Tu es Domine, spes mea.

haec vna mihi omnium promissionum caus-

sa; haec tota ratio meae expectationis. Prae-

tendat alter meritum; sustinere se iactet pon-

dus diei & aestus; ieiunare bis in sabatho di-

cat, postremò non esse sicut caeteri homi-

num glorietur; mihi autem adhaerere Deo bonum

est, ponere in Domino Deo spem meam. Sperent in

alijs alij; fortè hic in scientiâ litterarum; hic

in astutiâ saeculi; ille in nobilitate; ille in dig-

nitate; ille in aliâ qualibet vanitate confidat;

propterte, omnia detrimenta feci, & vt stercora

arbitror: quoniam tu es Domine spes mea. Speret,

qui vult, in incerto diuitiarum; ego verò; ne ip-

sa quidem, nisi abs te victui necessaria spero.

Si mihi praemia promittuntur, per te obti-

nenda sperabo. Si insurgant aduersum me

praelia, si saeuiat mundus, si fremat malignus,

si ipsa caro aduersus spiritum concupiscat; in

te ego sperabo. Quid cunctamur abijcere

omninò spes miseras, vanas, inutiles, sedu-

ctorias, & huic vni, tam solidae, tam perfe-

ctae, tam beatae spei, totâ deuotione animi,

toto feruore spiritus, inhaerere? si quid illi

impossibile, si quid vel difficile est, quaere a-

liud in quo speres.

Bern. serm. 9. super Beat. qui habit.

Heb. 6.

Fortissimum solatium habeamus, qui confugimus

ad tenendam propositam spem: quam sicut ancoram

habeamus animae tutam ac firmam.

Aug. in Psal. 64.

Iam spem quasi ancoram [praemisi-

mus] ne in isto mari turbati, naufragemur.

Quemadmodum enim de naui quae in an-

coris est, rectè dicimus quod iam in ter-

râ sit, adhuc tamen fluctuat, sed in terrâ

quodammodo educta est contra ventos,

& contra tempestates; sic contra tentatio-

nes huius peregrinationis nostrae, spes no-

stra fundata, facit nos non abripi in sa-

xa.

Ambr. in orat.

Adhaereat, quaeso, Domine, anima mea post te,

& suspiciat me dextera tua; sustollat me su-

per altitudinem terrae, & cibet me illâ caele-

sti haereditate, cui suspirat peregrinatio mea

die ac nocte.

XXIX. [Sub vmbrâ illius]

Sub vmbrâ illius, quem desideraue-

ram, sedi.Cant. 2.

FOrs iter ignotas longum meditabar in oras,

Et bona iam coeptaepars erat acta viae.

Vtq́ solet lassus metam spectare viator,

Credebam spatijs pauca deesse meis.

Vt coepi reliquos metiri prouida passus,

Maius erat medio, quod superabat, iter.

Hei mihi! tum refugae ce ciderunt corpore vires,

Totq́, nimis durus, millia visa labor.

Ergo oculos coelo miserâ cum voce tetendi,

Ferret an hinc aliquis, voce vocatus, opem?

Et mihi, quis, dixi, dabit hisce sub aestibus vmbram?

Solis ab infesto verberor igne caput.

Aspice, sub plantis quàm ferueat arida tellus,

Siccaq́ semustos vrat arena pedes.

O nemora! ô riguae, frondosa cacumina, syluae!

O latebrae! ô fontes! arboreaeq́ domus!

O vtinam, virides pandat mihi populus alas,

Aut caput hoc, mali fronde comante tegar!

Audijt ille meas solitus lenire querelas,

Cuius erat toties vmbrâ petitâ mihi.

Et scio, quò properas, scio, quas, ait, arripis oras;

Et scio, quam toties Numina, poscis opem:

Coelestis Solymae longinquam tendis in vrbem,

Quamq́ agis in terris, huc tibi, vita, via est.

Iamq́ grauat longite tanta molestia cursus,

Et cuperes Mali fronde virente tegi.

Ecce tuis venio sperata laboribus vmbra,

Quamq́ voues, placido tegmine, Malusero.

Aspicis haerentes funestâ ex arbore palmas,

Quosq́ fodit geminos cuspis acuta pedes?

Aspicis innumero laniatum vulnere corpus?

Aspicis? heu vix est corporis vmbra mei.

Haec tibi quaesit am fessae dabit vmbra quietem,

Portus & in duris, haec tibi malus, erit.

Dixerat, & vires subitò rediêre iacenti,

Tantaloquente Deo, visq́ vigorq́ fuit.

Tuns ego suspiciens, in sponsum lumina fixi:

Hei mihi, suspensus de Cruce sponsus erat!

Et qualis, sponse, inquam, haec est, quā tristis imago?

Haeccîne erit capiti Malus aprica meo?

Hac ego sanguineâ languens residebo sub vmbrâ?

Tu, crucis infamem perpetiêre necem?

O mala Malus! & infelix, quae te manus vmquam

Fixit bumo! manus haec, caede cruenta fuit.

Attamen haec laetos malus iacit arduaramos,

Vtq́ cubem, placidos vmbra dat apta toros;

Vmbra dat apta toros, sed non tamen apta sopori:

Ah! magis hae lacrymas, Malus & vmbra petunt.

O bona Malus! & ô felix, quae te manus vmquam

Fixit humo! manus haec viuere digna fuit.

Iam video, cui te similem, mi sponse, vocabo;

Saepè mihi vmbriferae munere functe domus.

Qualis onusta rubris latè sua brachia pomis

Spargit, & apta siti munera Malus habet;

Exsuperatq́ suas, numerosâ fruge sorores,

Vna nemus lassis, hospitibusq́ penus:

Talis es aestiuis mihi, sponse, caloribus vmbrâ;

Lymphaq́ dum sitio, dum fameoq́, cibus.

O quoties ego te! quoties, mi sponse, vocaui,

Vt semel illa meum conderet vmbra caput!

Hic ego, si liceat, dixi, gemebunda sedebo;

Vt sedet amisso moesta columba viro.

Et modò purpurei concreto sanguine crines,

Et modò materies, labra, doloris erunt.

Nunc oculi ante oculos, nunc frons, nunc pendula ceruix,

Rubraq́ concreti sanguinis imbre coma.

O quoties latus hoc, lacrymansq́, gemensq́ videbo!

Ne videam, lacrymis impediarq́ meis!

Multa tamen dabit hoc vnū mihi vulnera, vulnus,

Saucia dum geminos labar ad vsque pedes.

Tuncq́ iterum amplexu lignum lacrymabile stringens,

Subscribam haec plantis verba suprema tuis:

En duo qui caussam praebent sibi mortis, Amantes;

Hanc Dolor haurit aquis, hunc Amor igne cremat.

Sub vmbrâ illius, quem desideraueram,

sedi.

Cant. 2.

Orig. hom. 3. in Cāt.

AMoris enim vulnere percussa

arborum solatia syluarumq́ue secta-

tur.

Orig. ibid.

Sicut [namque] arbor meli inter reliqua

ligna syluae, sic est sponsus inter reliquos fi-

lios, habens fructum, qui non solùm sapore

omnes, sed & odore praecellat; & duos ani-

mae sensus: id est gustum & odoratum refi-

ciat: diuersis namque copijs mensam suam

nobis praeparat sapientia, in quâ non solùm

panem vitę apponit, sed immolat carnes ver-

bi; & non solùm miscet in cratere suo vi-

num, sed & mela adhibet odorata & dulcia,

quae non tantùm in ore & labijs suauitatem

reddant, sed & interioribus tradita faucibus

dulcedinem seruent.

Is enim qui in syluâ naturae nostrae ob

suam erga genus humanum beneuolentiam

germinauit, eo ipso quod carnis ac sanguinis

particeps factus est, quasi malum quoddam

existit. Nam in hoc fructu videre est quid-

dam, quod cum vtroque, nimirum, carne ac

sanguine, similitudinem aliquam habeat:

etenim ratione coloris subalbi; carni quod

proprium est imitatur; rubedinis specie, cog-

natio quasi quaedam cum sanguinis natura

indicatur.

Nyss. in orat. 4. in Cāt.

Bern. ser. 48. in Cāt.

Meritò ergo eius desiderauerat vmbram,

de quo & refrigerium esset & refectionē pa-

riter acceptura. Nam caetera quidem syluarū

ligna etsi vmbram solatij habent, sed nō vitae

refectionem, non fructus perpetuos salutis;

vnus estenim vitae auctor, vnus mediator

Dei & hominum homo Christvs Iesvs,

qui dicit spōsae suae: Salus tua ego sum. Propter-

ea ergo Christi potissimùm desiderauerat

vmbram; quòd solus sit, qui non solùm ab

aestu refrigerat vitiorum, sed & replet dele-

ctatione virtutum. Sub vmbrâ eius quem deside-

rauer am sedi. vmbra eius, caro eius.

Guill. apud Delrio in c. 2. Cāt.

Quis enim posset sustinere Solem iustitiae

nudum? quis non consumeretur ardentibus

radiis eius? assumpsit ergo Soliustitiae homi-

nem mediatorem, & ita ex coniūctione solis

& humani corporis facta est vmbra.

Ambr. in psal. 118. Octon. 5.

Christvs ergo affixus ad lignum, sicut

malum pendens in arbore, bonū odorem mun-

danae fundebat redemptionis; quae peccati

grauem detersit foetorem & vnguentum po-

tus vitalis effudit. Tamquam malum, inquit,

in lignis syluae, ita consobrinus meus in medio filio-rum. In vmbrâ eius concupiui & sedi. Bona vm-

bra, quae nos ab iniquitatis sole defendit, &

fructus eius dulcis in faucibus meis. Qui fru-

ctus eius dulcis, nisi praedicatio Dominicae

passionis?

Ambr. in psal. 118. Octon. 3.

Nathanaël sub arbore fici videtur; Dauid, in

vmbrâ alarum Domini Iesv sperare se dicit;

Zacchaeus in arborē sicomori ascēdit, vt Chri-

stvm videret. Nobis quoque expandit ma-

nus suas Iesvs, vt totum mundum obūbra-

ret. quomodo non sumus in vmbrâ, qui Cru-

cis eius protegimur velamento? quomodo

non sumus in vmbrâ, quos crucifixus à ma-

lignitate saeculi, & corporis ardore de-

fendit.

Idem ibid. Oct. 4.

Hâc vmbrâ Dauid protegi se postulabat, ne

eum per diem Sol vreret vel luna per noctem. Hanc

vmbram spiritalis ministrat gratia, torrida sae-

culi huius, & mundi aestiua fugientibus. In

hâc ergo requiescamus vmbrâ, peccatorum

nostrorum aestibus fatigati; si quos ad-

ussit libido, hos Domini Crux refrigeret,

in quâ se reclinauit, vt nostra delicta susci-

peret.

Vmbra fit ex corpore & luce, & est itine-

rantium refrigerium ab aestu, & protectio à

tēpestate. Arbor vitae scilicet malus, est sancta

Crux: fructus eius, Christus; vmbra, tutela vel

refrigerium humani generis, quod graui o-

nere peccatorum per aestum concupiscentiae

premebatur.

Honor. apud Delr. in c. 2. Cāt.

Greg. in c. 2. Cant.

Vmbra Christi[siquidem]omnem tenta-

tionum feruorem temperat, & dum aura suae

inspirationis suauiter mentem tangit, quic-

quid noxij caloris sustinebat, expellit, & quā

iam forsitan nimius vitiorum aestus marci-

dam fecerat, vmbrâ sancti Spiritus, prote-

gens recreat, vt dum in eius inspiratione se-

dens pausat, vires colligat, quibus ad aeter-

nam vitam robustiùs currat.

Greg. lib. 33. mor. c. 3. in c. 40. Iob

Per vmbram ex supernâ protectione refri-

gerium cordis exprimitur. Sicut sponsa in

Canticis Cant. aduentum sponsi praestola-

ta praenunciat, dicens: Sub vmbrâ illius quem

desider aueram sedi, ac si dicat: ab aestu carna-

lium desideriorum, sub aduentus illius pro-

tectione requieui.

Honor. apud Delr. cap. 2.

Nónne meritò sub arboris huius vmbrâ

sedit genus humanum, quod per esum lig-

ni scientiae boni & mali paradysum amise-

rat? graue onus peccatorum in aestu vitio-

rum portabat, quod deorsum in praecipi-

tium tormentotum trahebat, & ideò ad

arborem vitae Iesvm Christvm festinabat.

Bernar. ser. 48. in Cāt.

Tu ergo, vide, vt viuas in vmbrâ eius,

vt quandoque & regnes in lumine eius. Non

enim tantùm vmbram habet, habet & lu-

cem.

Origen hom. 3. in Cāt.

Apostolus dicit: legem, vmbram habere

futurorum bonorum, & omnem veterem

culturam vmbram & exemplar pronunciat

esse coelestium. Nos autem alieni sumus ab

vmbrâ eorum quoniam non sumus sub le-

ge, sed sub gratiâ, sed quamuis non simus sub

vmbrâ illâ, sumus tamē sub vmbrâ meliore;

in vmbrâ enim Christi viuimus inter

gentes.

Ibid.

Et meritò sponsa sub meli vmbrâ se-

dere concupiscit, sine dubio, vt vitae, quae

est in eius vmbrâ, particeps fiat, videtur

omnis [quoque] anima, donec in praesen-

ti vitâ est, vmbram habere necessariam, pro-

pterillum, credo, ardorem Solis, qui cùm

exortus fuerit, continuò semen, quod non

altâ radice demersum est, arescit & depe-

rit.

Bernar. ser. 58. in Cāt.

Sed fortasse felicius aliquid ista exper-

tam se gloriatur in eo quod se in vmbrâ di-

cit non (vt Propheta) viuere, sed sedisse:

sedere enim quiescere est. Plus autem est

quiescere in vmbrâ quàm viuere, sicut viue-re plus est quàm tantummodò esse in eâ.

Igitur quod est commune multorum, Pro-

pheta assumens sibi; in vmbrâ eius viuimus,

inquit: sponsa verò, habens praerogati-

uam, etiam quod sub eâ singulariter sede-

rit gloriatur. vbi itaque nos cum labore vi-

uimus, qui conscij peccatorum sub timore

seruimus, ibi haec deuota & amans suaui-

ter requiescit. Denique timor poenam ha-

bet, amor suauitatem, vnde ait; Et fructus

eius dulcis gutturi meo; gustum contemplatio-

nis significans, quem obtinuerat/per amo-

rem suauiter subleuata. Ast istud, in vmbrâ,

quia, per speculum & in aenigmate, erit cùm de-

clinauerint vmbrae crescente lumine, imò pe-

nitùs disparuerint, & subintrabit sicut per-

spicua ita & perpetua visio, eritq́ue non mo-

dò suauitas gutturi, sed & satietas ventri, sine

fastidio tamen: sub vmbrâ eius quem desidera-

ueram sedi, & fructus eius dulcis gutturi meo.

Bonau. 2. part. stimul. cap. 8.

In te ergo, dulcissime Domine Iesv,

quiescat mens nostra, & à te, nec ad modi-

cum separetur. Stultissimum quidem est, et-

iam nobilissimo & iucundissimo loco exire.

Quomodo audemus, nisi dulcissimum

sponsum inspicere, ne subtrahatur à nobis?

quid, quaeso, nos mouet, aliud intueri? quo-

modo omnia non desipiunt & despiciun-

tur?

Aug. med t. cap. 37.

Confugiat, Domine, mens mea, sub vm-

brâ alarum tuarum, ab aestibus cogitationum

huius saeculi; vt in tui refrigerij tempera-

mento absconsa, laetabunda cantet, & di-

cat: In pace in idipsum dormiam & requiescam.

XXX. [Quomodo cantabimus canticum Domini in terrâ alienâ?]

Quomodo cantabimus canticum

Domini in terrâ alienâ?Psal. 136.

QVid toties cantus iterare iubetis amici,

Seu lubeat digitis, seu iuuet ore loqui?

Cantus laetitiam poscunt, animiq́ quietem,

Turbida cùm mens est, os, digitiq́ dolent.

Quin magè cantandū, cū mens iacet aegra, monetis;

Tuncq́ opus esse lyrâ, tuncq́ opus esse chely.

Nempe suo nimiùm ne mersa dolore laboret,

Aut intenta suis, sit nimis ipsa malis:

Quid quòd opem certae promittitis vsque medelae,

Vestra nec exemplo dicta probante carent:

Dicitis hanc caussam cur lassus nauita cantet,

Sollicitat celeri cùm freta lenta manu.

Quiq́ gregem virides pascendum ducit in agros,

Non, nisi ne nimiùm sit mora longa, canit.

Et canit vt fallat fastidia longa viator,

Miles & vt cantet, noxq́ laborq́ facit.

Non ego, quod faciunt, miles, nauta, at que viator,

Quodq́ facit pastor, damno rebellis opus.

Adde quod & Dominae iam dudum assueta querelis,

Ad solitos gemitus plus mea lingua valet;

Vixq́ retentanti iam carmina prisca subibant,

Musica quin etiam res mihi visa noua est.

Vtq́ timet longo veniens è carcere Solem;

Sic mea laetitiam lingua modosq́ timet.

Ad numeros quoties fuit impetus ire relictos,

Aut solitam digitis sollicitare chelym;

Aut docto querulas impellere pectine chordas,

Aut mollem articulis increpuisse lyram;

Aut leue ceratis modulari carmen auenis,

Aut voci liquidas associare fides,

Heu! toties lacrymae sunt, me tentante, profusae,

Et lacrymis, digiti, voxq́ retenta fuit.

Mox luctata iterum cantu deducere vocem,

Et querulâ digitos attenuasse lyrâ;

Nequicquam aduersis sensi me tendere Musis,

Vlla nec est nostrâ barbitos icta manu.

Interea longâ iam desuetudine pigrâ,

Artem dedidicit voxq́, manusq́, suam.

Nec si nunc studium grauitatis inane retentem,

Mollescant studio ferrea fata meo.

Esto, sciam leuibus tamen addere carmina neruis,

Aptaq́ mutandis sit mihi lingua sonis;

Et vincam Aönias digitis aut gutture Diuas,

Et mea sit melior, Marsia, Canna tuâ;

Panaq́ multiforem cogam submittere buxum,

Et superem Thressae stamina docta lyrae:

Questibus, an cantu videor debere teneri,

Maxima cui flendi copia semper adest?

Ah! bene, ne cantē, mihi per mala plurima cautū est;

Vertit & in morem, iam mihi pene dolor.

Nec locus, vt cantem, patitur, neque tēpora prosunt;

Vtq́ locus sinat aut tempora, moeror obest.

Quid? vultis patriâ procul à tellure iacentem,

Externo patrios orbe sonare modos?

Parcite, fortunae nimis exulis ista repugnant:

Non est conueniens cantibus ille locus.

Exul ego & patrio tam longè dissita Coelo,

Impellam patriae dulcia fila lyrae?

Parcite tam miserum fortunae vulnus habenti;

Cantandi, externo nulla libido solo est.

Tristia flebilibus manant mihi lumina riuis,

Et videor festam posse ferire chelym?

Semper in obtutu vigilat mens fixa malorum,

Et cytharâ videor posse, vel ore loqui?

Heu! nimis insistunt praesenti pectora fato,

Et numquam exilij sensus acerbus abest.

Si quisquam his iubeat Amphiona viuere terris,

Aönio numquam pectine tangat ebur.

Respectu Euridicen propero cùm perdidit Orpheus,

Ilicet artifices obriguêre manus;

Et manibus cecidit leue cum testitudine plectrum,

Fractaq́ sunt casu garrula fila suo.

Quid mihi, non vnâ fatorum clade sepultae

Praecipitis, toties vngue ciêre fides?

Dum circumspiciens, vbi sim, te Patria specto;

Heu cadit aspectu mens labefacta, tuo!

Cùm semel, ô sperata diu, tibi Patria reddar,

Tunc ego voce canam, tunc ego mente canam.

Psalm. 136.

Quomodo cantabimus canticum Domi-

ni in terrâ alienâ?

Aug. medit. cap. 35.

VTinam possem talia dicere, qualia

hymnidici Angelorū chori! ô quàm lu-

benter me in tuis laudibus totum effunderē!

ô quàm deuotissimè illa coelestis melodiae

cantica, ad laudem & gloriam nominis tui,

in medio Ecclesiae infatigabilis perorarem!

Aug. medit. cap. 33.

O beatae nimiùm illae Coelorum virtutes,

quae laudare possunt te sanctè & purissimè,

cum nimiâ dulcedine & ineffabili exultatio-

ne! Indè laudant vnde gaudent, quia semper

vident vnde gaudere valeant & laudare. Nos

verò mole carnis pressi & procul à vultu tuo

in hâc peregrinatione positi, atque per mun-

danas varietates distēti, te dignè laudare ne-

quimus, laudamus tamen per fidem, non per

speciem. Illi verò Angelici spiritus per spe-

ciem & non per fidem.

Chrys. in Psal. 41.

Nostra certè natura vsque adeò delecta-

tur canticis & carminibus, & tantam cum eis

habet necessitudinem & conuenientiam, vt

vel infantes ab vberibus pendentes, si fleant

& afflictètur, eâ ratione sopiantur. Nutrices

quidem certè, quae eos gestant in vlnis, saepè

adeuntes & redeuntes, & quaedem puerilia

ijs carmina decantantes, supercilia eorum ita

sopiunt: quocirca saepè quoque viatores me-ridie agentes iugalia animalia hoc faciunt

canētes, itineris molestiam illis canticis con-

solantes, nec solùm viatores, sed etiam agri-

colae, vuas in torculari calcantes, vindemi-

antes & vites colentes, & quodcumq́; aliud

opus facientes, saepè cantant. Nautae quoque

remos impellentes hoc faciunt.

Ambr. enarrat. in Psa. 36.

Iam verò mulieres quoque texentes &

confusa stamina radio discernētes, saepè qui-

dem & per se singulae, saepè autem etiam om-

nes concorditer, vnam quamdam melo-

diam concinunt. Hoc autem faciunt & mu-

lieres & viatores & agricolae & nautae, labo-

rem qui ex opere faciendo suscipitur, cantu

consolari volentes; vtpote quòd anima, si

carmen & canticum audierit, molesta & dif-

ficilia sit & faciliùs toleratura.

Ambr. enarrat. in Psa. 36.

[Sed] quomodo cantabimus canticum Domini

in terrâ alienâ? He braei non canebant in terrâ

captiuitatis, quod in suâ patriâ canere con-

sueuerant. Haec terra captiuitatis est, alia

terra libertatis est; ista peccati, illa quietis ae-

ternae; vallestris ista, illa coelestis.

Ambr. lib. 2. de poenit. ca. 11.

[Imò] si caro menti repugnat, nec subdi-

ta est animi gubernaculo, & mentis imperio,

aliena est terra quae non domatur exercitio

cultoris, & ideò non potest fructus charita-

tis, patientiam pacis afferre. Quomodo canta-

bimus canticum Domini in terrâ alienâ?

Ambr. in Psal. 118. Octon. 7.

Qui cantat, vacuus est, & diuersarum co-gitationum curas releuat, culpas relegat, se-

questrat auaritiam, & non solùm corporis

voce, sed etiam mentis suauitate se mulcet.

Naziā. de humana natur.

Nam cùm mens querulo semel est obsessa dolore,

Ad laeta occlusas tunc habet illa fores:

Ambr. in Psal. 118. Octo. 22.

In regione vmbrae mortis sumus; abscondi-

ta est vita nostra, non libera. Erit enim libera

in regione viuorum. Ibi ergo viuit anima no-

stra, vbi nihil mortale, nihil infirmum amicta

sit, nihil debitum poenae; ibi laudabit Domi-

num, vbi deposito infirmitatis corpore, con-

formis esse coeperit gloriae corporis Chri-

sti, nam dum in peccato sumus, plenè lau-

dare quid possumus. In vmbrâ sumus hîc

positi, in vmbrâ viuimus, in vmbrâ lauda-

mus: perfectè in vmbrà laudare non possu-

mus. Denique in terrâ alienâ sumus: quo-

modo cantabimus canticum Domini in terrâ a-

lienâ?

Ibid. superiùs.

Eructabat hymnum anima pia, cui dice-

bat Dei verbum: insinua mihi vocem tuam, quia

vox tua suauis est. eructabat hymnum cui di-

cebat: Fauum distillant labia tua ô sponsa, mel &

lac sub linguâ tuâ; sed non potest quis ante

eructare hymnum, nisi didicerit iustitias

Dei, & didicerit ab ipso Domino Deo suo.

ideò specialiter hoc Dauid petit, vt eum do-

ceat Deus, quomodo cantare potest in me-tu positus & in timore poenarum? quomo-

do cantare potest grauium sibi conscius de-

lictorum; nisi priùs fiat veniae securus? De-

nique quomodo cantabimus canticum Domini in

terrâ alienâ, in quâ impugnetur, in quâ capti-

uetur in lege peccati; in quâ defleat atque

deploret suae captiuitatis aerumnas?

Aug. in psal. 136.

O pax illa, quam videbimus apud Deum!

ô illa sancta aequalitas Angelorum! ô illa vi-

sio & spectaculum pulcrum! ecce in Baby-

loniâ pulcra sunt quae tenent; non teneant,

non decipiant. Aliud est solatium captiuo-

rum, aliud gaudium liberorum.

Ibid.

Facilè potest demonstrari captiuos nos

esse: Non enim respiramus iam in auras il-

lius libertatis; non enim fruimur libertate

veritatis; delectationibus temporalium re-

rum tentamur, & colluctamur quotidie,

cum suggestionibus illicitarum volupta-

tum. Vix respiramus, vel in oratione; capti-

uos nos esse intelligimus.

Illi autem qui captiuos duxerunt nos, quan-

do intrant in corda hominum & interro-

gant nos, & dicunt nobis: Cantate nobis verba

canticorum: Quid respondemus? Babylonia

te portat, Babylonia te continet, Babylonia

te nutrit, Babylonia de te loquitur; non

nosti capere nisi quod fulget ad tempus;

aeterna meditari ignoras, non capis quod in-

terrogas. Quomodo cantabimus canticum Domi-

ni in terrâ alienâ?

Ibid.

Liber tertivs.

Svspiria

animae amantis.

XXXI. [Adiuro vos]

Adiuro vos, filiae Hierusalem, si in-

ueneritis dilectum meum, vt nun-

cietis ei: quia amore langueo.Cant. 5.

COelestes animae, Solymae coelestis alumnae,

Quaeteritis niueo caerula templa pede;

Vos ego, vos numquam violando carmine testor,

(Si meus est vobis fortè repertus amor)

Dicite, quòd coecâ, sic eius langueo flammâ,

Languet vt assyrio flosculus vstus agro.

Nempe suas nuper cùm spargeret ille sagittas,

Delituit proprijs mistus arundinibus:

Et summâ trifidi praefixus cuspide teli,

Cor mihi, ceu Parthi, canna redunca fidit.

Ah quibus, ah quantis tum pectus amoribus arsit!

Non furit Aetnaeo saeuior igne rogus.

Nuncigitur cupidus de me si plura rogabit,

(Namque solent cupidi multa rogare proci)

Dicite, languentis quae sit mea visa figura;

Pluraq́, languentem non potuisse loqui.

Si roget; an lento mihi febris inaestuet igne?

Dicite, quod nullo febris ab igne coquar.

Si roget, an mortis propior sim visa periclo?

Dicite quae vobis, ore tacente, loquor.

Dicite, nulla meis vos reddere nuncia verbis,

Sed fati tantùm reddere verba mei.

Si lubeat nostros tamen illi noscere vultus,

Nec graue sit vobis dicere, qualis eram:

Hâc, precor, aut simili, tum me depingite formâ,

Quâ sciat & morbi quae sit origo mei.

Dicite, quòd iaceam tenebris exsanguis obortis,

Succiduo in nudum corpore lapsa solum.

Sintq́ hebetes oculi, mediâ ceu morte natantes,

Inq́ sinu iaceat languida facta manus:

Nec rosa picta genis, neque viua corallia labris,

Venaq́ vix, quamuis pollice tacta, micet:

Iamq́ diü nullo constet me viuere signo,

Quàm quod anhelanti pectore saepè gemam.

Quodq́ mihi certam non possim fingere caussam,

Cur toties nullo laesa dolore querar:

Non possim, nisi fors gemitu se prodere cogat

Qui gemitum toties pectore rupit Amor.

Iam video, haec nostri fuit vnica caussa doloris,

Et quid amans esset nescij, amansq́ fui.

Hoc fuit, hoc toties me suspirare coëgit,

Per gremium iniussae cùm flueretis aquae.

Hoc fuit, vt, quamuis toties aliena loquenti,

Illius assiduè nomen in ore foret.

Ergo meis, oro, Dilecto haec dicite, verbis;

Quod cremor immodicis illius aegra rogis:

Dicite, quòd lento sic torreor illius igne,

Vt rosa coelesti torrida facta cane,

Dicite, quòd longâ sic eius langueo flammâ

Vt languent siccâ lilia cana comâ.

Dicite quodq́ mei caussa vnica sit languoris,

(Qui simul est mortis caussa futurus) Amor.

Cant. 5.

Adiuro vos, filiae Hierusalem, si inue-

neritis Dilectum meum, vt nuncie-

tis ei: quia amore langueo.

Nysse. ora. 13. in Cāt.

PRobavit dilectionem suam nobis

praeclarus ille procus animarum nostra-

rum Christvs, quâ adductus etiam tum,

cùm adhuc peccatores essemus, pro nobis

mortuus est. Idcirco sponsa vicissim, amore

incensa erga illum, qui ipsam dilexerat, de-

monstrat latens in se dilectionis telum, imoò

in pectore.

Nysse. orat. 4. in Cāt.

Sagittarius autem eiaculatus hoc telum,

est ipsa dilectio, & Deum esse dilectionem,

sacris è litteris didicimus, qui quidem, telum

electum, Deum illum vnigenam, ad eos mit-

tit, qui seruantur; spiritu vitae, triplicem cus-

pidis aciem inungens, vt eum in quem im-

missa fuerit, vnà cum telo, & ipso sagittario,

in vnum colligat. Itaque videt iam anima

per diuinos gradus in sublime deducta dul-

cedinem dilectionis, tamquam telum in se-

se quo vulnerata est. O praeclarum vulnus!

ô dulcem plagam, per quam vita ad interio-

ra penetrat, quasi quoddam ostium & ia-

nuam sibi aperiens ipsa diuisione!

Orig. hom. 2. in Cāt.

Quàm pulcrum est, quàm decorum,

vulnus à charitate accipere? Alius iacu-

lum carnei amoris accepit, alius terreno

cupidine vulneratus est; tu nuda mem-

bra tua & praebe te iaculo formoso, si-

quidem Deus sagittarius est. Audi scri-

pturam de hoc eodem iaculo; imò vtam-

pliùs admireris, audi ipsum iaculum quid

loquatur: Posuit me in sagittam electam & in

pharetrâ suâ scruauit, & dixit mihi: magnum

est tibi hoc vocari puerum meum. Intellige sa-

gittam, quid dicat, & quomodo à Deo sit

electa. Quàm beatum est, hoc iaculo vul-

nerari!

Hierō. epist. 140. ad Principiam.

Nec mirum si sponsus habeat plures sa-

gittas, de quibus in 119. Psalmo dicitur:

Sagittae potentis acutae. His sagittis & Cleo-

phas, in itinere, cum altero vulneratus a-

iebat: Nonne cor nostrum ardens erat in nobis?

& in alio loco legimus: sicut sagittae in ma-

nu potentis, ita filij excussorum. His sagittis

totus mundus vulneratus & captus est.

Paulus sagitta fuit Domini, qui postquam

ab Hierosolymis vsque ad Illyricum mis-

sus arcu Domini, hùc illucq́ue volitauit; ad

Hispanias ire festinans, vt velox sagitta, sub

pedibus Domini sui, Orientem Occiden-

temq́ue prosternat.

Aug. medit. ca. 40.

Quid ergo dicam? quid faciam? quo

vadam? Vbi eum quaeram vel quando inue-

niam? quem rogabo? quis nunciabit Dilecto

meo, quia amore langueo?

Aug. solilo. cap. 1.

O vita, cui omnia viuunt, vita quae das

mihi vitam; vita quae est mea vita! per

quam viuo, sine quâ morior; vita per

quam resuscitor, sine quâ pereo; vita per

quam gaudeo, sine quâ tribulor; vita vi-

talis, dulcis & amabilis, semper memoria-

lis, vbi quaeso es? vbi te inueniam, vt in te

deficiam, & in te subsistam? propè esto in

animo, propè in corde, propè in ore, pro-

pè in auribus, propè in auxilio, quia amore

langueo, quia sine te morior.

Guilb. Abb. ser. 46. in Cāt.

Anxia vota, suis nesciunt esse conten-

ta meritis; ideò alienae precis mendicant

suffragia, Adiuro vos, inquit, filiae Hierusa-

lem; vos nunciate, quibus pater ad dile-

ctum familiaris accessus; vos nunciate,

quae nostis ex parte, quanta sit amatorij

virtus languoris, quàm sit fortis, vt mors di-

lectio.

Sed quorsum sic adiurat? Nónne Di-

lectus cuncta nouerat, & in his amorem

sponsae amantis? si Petrus dixit, Tu scis,

quia amo te, quanto magis, ô dilecta, tam

prudens, tam fidelis, per temetipsam

absque internuntijs dicere poteras Dile-

cto, & frequenter sine dubio dixisti; di-

lecte nullum tibi absconditum est cor,

nullius occultus amor, tu scis, quia amore

tui langueo. Quorsum igitur, tendit haec

adiuratio? Nónne vt percussa, percutiat? vt

vulnerata, vulneret?

Ruper. in Cāt.

Guil. apud Delrio Cāt. 5.

Nunciate ei, non quasi ignoranti (nihil

enim ei incognitum est) sed quia gaudet,

quae nouit de dilecta etiam ex alijs intelli-

gere.

Guilb. Abbas ser. 64. in Cāt.

Narrate & annunciate, & exaudiet vo-

cem vestram, vt refoueat vota mea, An-

nunciate, quia amore langueo. Non languet

amor, sed languet amans; vbi viget a-

mor, ibi viget languor, si absit, quod

amatur; languet animus dum aestuantis

voti nimietate conficitur; liquefactus se

fugit animus amoris violentiam ferre non

valens. Sic enim in consumptâ materiâ

& iam deficiente, languidiora reddun-

tur ignis incendia. Et Deus noster ignis consu-

mens est. ô potens & praepotens passio chari-

tatis! si non temperatur, non toleratur. Iure

potens, quae animum, quem possederit, sui-

ipsius efficit impotem.

Ruper in Cāt.

Annunciate, quia amore langueo, prae ma-

gno faciei eius videndae desiderio; vitae tae-

dium patior, & vix praesentis exilij moras su-

stineo.

Guilb. Abbas ser. 46. in Cāt.

Singultus de imis prodeuntes pae-

cordijs, crebri gemitus, nónne sunt

quaedam eructationes spiritus & conce-

ptae gratiae? nónne talibus indicijs se pro-

bat languor amoris? Non est occultatus

languor, quando gemitus non est abscon-

ditus. Ipse se prodit languor, cùm haec pro-

ducit indicia.

Guliel. apud Delrio in c. 5. Cant.

Langueo in amore mei, prae amore

sponsi coelestis. Amor eius languidum &

remissum in me facit amorem mei-ipsius.

Meo amori mortua, viuo ego, iam non

ego, sed viuit in me sponsus. Me namque

amo, non amore mei, sed amore sponsi qui

me amat. Non amo me, in me, sed me in ip-

so, & ipsum in me.

Bonau. solilo. cap. 1.

Eia dulcissime Iesv, transfige salu-

bertimo vulnere amoris tui, medullas a-

nimae meae, vt verè ardeat, langueat, & li-

que fiat, & solo tuo desiderio deficiat;

cupiat dissolui, & esse tecum. Te solum sem-

per esuriat panem vitae, qui de Coelo des-cendisti, Te sitiat fontem vitae, fontem

aeterni luminis, torrentem verae voluptatis.

Te semper ambiar, te quaerat, teq́ue inue-

niat, in te dulciter requiescat.

XXXII. [Fulcite me floribus]

Fulcite me floribus, stipate me ma-

lis; quia amore langueo.Cant. 2.

O Amor! ô quantis populas mihi viscera flāmis!

O Amor! ô animi blande Tyranne mei!

O Amor! ah tantos quis pectore comprimatignes?

Parce, vel in vapidos dissolüor cineres.

Parce Amor, ô toties repetitis parce sagittis!

In noua, pars animi, vulnera, nulla vacat.

Parce Amor, & nocuae procul abijce tela pharetrae,

Proxima quam iacies figet arundo necem.

Ah perij! neque nota mihi suspiria duco,

Quae sonat, ignoto vox ab amore sonat.

Scilicet arcanos penitus grassatus in artus,

Iam mea, victor ouans, regna subegit Amor.

Me miseram! tantos nemo miserabitur ignes?

Nemo vel è terris, nemo vel è superis?

Túque meus (tanti caussa vnica qui tormenties)

Tu meus, haec sicco lumine cernis Amor?

Vos saltem AEtherij Coelo properate coloni,

Vos, quibus à simili mens calet icta face:

Ferte rosas, date mala & odorae Chloridis herbas,

Quicquid & Alcinoüs, Floráque quicquid habet.

Ferte rosas, date mala ardentibus obuia flammis,

Mitior in malis est amor, inq́ rosis.

Ferte rosas manibus, calathis effundite mala,

Fors erit hinc nostris certa medela malis.

Sed quid ago? quid posco rosas? quid postulo mala?

Est dolus in malis, est dolus inq́ rosis:

Forsan Amor falsi tegitur velamine mali,

Aut sua spiniferis occulit arma rosis.

Periuro simplex malo delusa Cydippe est,

Et Venus armatae cuspide laesa rosae.

Nolo tuas Cytheraea rosas, tua mala, Cydippe,

Nescia perfidiae mala rosasq́ volo.

Quales Dorotheae superis tulit ales ab hortis,

Quasq́ suas stupuit viuere bruma rosas.

Aut qualem Elysij ramum Luduina roseti

Penna tibi volucris vexit amata Ducis.

Has mihi posco rosas, haec mala, haec lilia posco,

Nescia perfidiae lilia, mala, rosas.

His mihi vernantem viridi super aggere lectum,

Pictaq́ puniceis sternite fulcra crocis.

Fiscinaq́ è lento fiat puluinus hibisco,

Fiscina quam viridi farciat herba toro.

Iungite vimineis collecta ligustra quasillis,

Et pluat in laxos lutea Caltha sinus:

Iunceaq́ egregijs onerate canistra Hyacinthis,

Misceat & calyces Bellis amoena suos:

Spicaq́, Narcissusq́ & apex stellatus Amelli

Pulcraq́ caeruleis cum Cyanis Anemon,

Et Nymphaea marina, immortalesq́ Amaranthi,

Iridis & Violae multicoloris opes,

Iunctaq́ Smilacibus Paeonia regia paruis,

Cunctaq́ quae Paesto diuite serta virent.

Addite decerptas Arabo de cortice frondes,

Et Myrthum & Daphnin Cecropiumq́ Thymū.

Serpillumq́, Chamaemelumq́, Aloënq́, Zibethumq́

Et Nardum & Tymbram, Rosmarin & Casiam.

Cynnamaq́ & Stacten & olentis germen Amomi,

Et Cilicum tota sternite messe solum.

Sternite, & hoc animae quidquid super exspirādum est,

Roscidulis sinite, elangueat in folijs.

Tunc ego sic moriens componam leniter artus,

Vt Rosa deciduas vngue resecta comas.

Aut moritura graues inclinat Lilia culmos

Quaeq́ halant animas gramina messa suas.

Cant. 2.

Fulcite me floribus, stipate me malis; quia

amore langueo.

Bern. ser. 51. in Cāt.

CRevit amor, quia incentiua amoris

plura solito, processerunt. [sed] post

ista omnia, sponso (more suo) secedente;

illa, languere amore se perhibet, id est, prae

amore. Quò enim gratiorem fuerat ex-

perta praesentiam, eo postmodum absen-

tiam molestiorem sensit. Subtractio nem-

pe rei quam amas, augmentatio desiderij

est, & quod ardentiùs desideras, eo cares

aegriùs. Rogat proinde ista interim odora-

mentis florum ac fructuum confoueri, quo

vsque denuò reuertatur, quem molestissimè

sustinet remorantem.

Gislen. in c. 2. Cant. expo. 1.

[Nempe] quod amentibus saepè eue-

nire solet puellis, vt prae amore ad illius

quem depereunt absentiam, & corporis

languorem & animi patiantur deliquium,

hoc sponsae frequentius in Cantico Cant.

euenisse comperimus. Nam in huiusce-

modi deliquio constituta prima illa pro-

tulit verba: Osculetur me osculo oris sui, hanc

aegritudinem sese opprimentem, sponso, vt

nuncient, socias supplicibus exorat ver-

bis; cùm defatigata iam esset in illo quae-rendo, dicens: Adiuro vos filiae Hierusalem, si

inueneritis Dilectum meum, vt nuncietis ei,

quia amore langueo; quin imò & hoc ipso

amore, eadem in somnum dicitur incidis-

se, ita vt sponsus eam miseratus, in ea ipsa

proruperit verba. Adiuro vos, ne suscitetis.

At nullibi sanè clariùs describitur istius-

modi eius deliquium, quàm in praesenti

sententiâ, in quâ ipsamet aegritudinem

suam, simul cum illius causâ experimens,

illa exposcit remedia, quae praesentanea iis

exhiberi solent, qui talem patiuntur lan-

guorem, flores, odores, vina, & poma.

Bonus certè languor, cùm infirmitas

haec non sit ad mortem, sed ad vitam, vt

glorificetur Deus per eam. Cùm ardor, fe-

brísve ista, non sit ab igne consumente, sed

ab igne potiùs perficiente. Porrò quod

aduertitur in aegritudinibus corporalibus,

vt languens (cùm sibi integrum non sit

voluptatem capere ex ciborum varietate,

vel gelidarum refrigeratione) ne omni pe-

nitus careat delectatione, cubiculum sibi

curet viridi fronde conuestiendum, ac va-

rijs & odoratis floribus, pomísve exornan-

dum, quibus visum & defessum moestúm-

ve soletur animum: Illud idem prudens

efficit anima, quae ardentissimo laborans

Diuini amoris languore, cùm humanos

gustus nequeat percipere, diuina verba

audire exoptat, & toto laborat studio, vt

actiones, operaq́ue sibi recenseantur Chri-

sti dilecti sui, & istiusmodi florum ac po-

morum suauissimo odore ac pulcritudine,

vires sibi, ad seruiendum Deo, & spiritus

suppeditandos confidit.

Idem ibid. expos. 3.

Deltio in c. 2. Cant.

Fulcite me floribus, ô columnas admirabi-

les! ô noua fulcra! quomodo flores co-

lumnae fiunt? quomodo queunt retinere

nutantem? quid ni sustineant, nixam lacerti

fortissimorum athletarum & gigantum,

quorum robur inexpugnabile fuit? quídni

sunt columnae, & quidem adamantinae, quae

duratione sunt aeternae, celsitate coelum, alti-

tudine, (inferno terribiles) ad tartara vsque

penetrârunt.

Ibid.

Stipate me malis. Non vult super funda-

mento Christi aedificare lignum, non

foenum, non stipulam; quia haec ignis absu-

met; sed poma suauissima.

Nysse. orat. 4. in Cāt.

Qoudnam enim spectaculum elegantius

excogitare quis possit, malorum composi-

tione? cum ordine continuo fructus, hîc

bellè collocatus atque in loco confertim

positus varietatem quamdam aspectui exhi-

bet; rubedine, cum colore subalbo, permistâ.

Greg. in c. 2. Cant.

Sponsa [verò] quia amore languet; ful-

ciri se floribus, & stipari malis appetit;

quia, dum se aeternitatis desiderio afficit;

dum, qualiter illuc perueniat, totâ anxie-

tate perquirit (eò quòd perfectionem,

dum in carne viuit, omninò non inuenit)

fatigata in desiderio suo requiescit; & in hoc

solo gaudet, si circa se respicit, vel quibus

ipsa proficiat, vel in quorum profectio-

ne consolationem, de languore suo, reci-

pere possit.

Bern. ser. 51. in Cāt.

Fidem [ergo] florem; fructum, actum in-

tellige. Nec incongruè vt opinor id tibi vi-

debitur, si aduertas quomodo instar flo-

ris necessario praecedentis fructum, bo-

num quoque opus, fide oporteat praeue-

niri. Alioqui sine fide, impossibile est pla-

cere Deo. Itaque nec sine flore fructus,

nec sine fide, opus bonum. Sed & fides

sine operibus mortua est; sicut inutiliter

quoque flos apparet, vbi non sequitur fru-

ctus. Fulcite me floribus, stipate me malis, quia

amore langueo. Cùm praesto est quod ama-

tur, viget amor; languet cùm abest: quod

non est aliud, quàm toedium quoddam

impatientis desiderij, quo necesse est affici

mentem vehementer amantis, absente eo

quem amat; dum totus in expectatione,

quamtamlibet festinationem, reputat tar-ditatem. Et ide ò ista postulat sibi accumu-

lari bonorum operum fructus, cum fidei

odoramentis, in quibus moram faciente

sponso, interim requiescat.

XXXIII. [Dilectus meus mihi & ego illi]

Dilectus meus mihi & ego illi, qui

pascitur inter lilia, donec aspiret

dies & inclinentur vmbrę.Cant. 2.

FElices animae, populus genialis Amantum,

Quas amor irruptâ nectit vtrimq́ fide!

Non ego praevestrâ, fortunam optauero Regum;

Nam puto Coelicolûm vos ego sorte frui.

Sed neque iam Siculi mirer noua vota Tyranni,

Optantis, Pythiae tertius esse Comes.

Ecquis enim socijs medius neget esse duobus,

Quos sibi tam sancto foedere iunxit Amor?

Aurea conditio, quoties redamantur amantes,

Reddit & alternas mutua flamma vices!

Hâc ego me toties optaui lege beatam,

Ad sua cùm trepidam signa vocaret Amor.

O quoties dixi; si quando cogar amare,

Non nisi qui pariter me redamârit, amem!

Audijt optantem volucrum Deus ales Amorum,

Et quid, ait, dubitas? vt redameris, ama.

Vicino extimui praesentis Numine Diui,

Attonuitq́ meum vox inopina caput.

Ecquid inexpertam puer, inquam, perfide castris,

Auspiciisq́ iubes aera merere tuis?

Olim saepè quidem, mihi narrauêre sodales

Gaudia quanta suis leno propinet Amor.

Saepiùs at contra monuit me sedula nutrix,

Cùm ferrer gerulae sarcina parua sinu.

Vera nimis reputa Peligni oracula vatis,

Quaececinit castis ingeminanda choris:

‘Quot lepores in Atho, quot apes pascuntur in Hyblâ,

‘Caerula quot baccas Palladis arbor habet;

‘Littore quot conchae, tot sunt in amore dolores,

‘Res est solliciti plena timoris Amor.

Semper enim miseros timor ille flagellat amantes,

Ne fors non redamet, quem tamen alter amat.

Fida vel alternis si sint rata foedera tedis,

Tum grauis, vt constent foedera, cura subit.

Curre per historias; quotus, heu! securus amauit?

Hunc breuis, hunc fictus ludificauit Amor.

Quâ Paris Oenone sine viuere posse negabat,

Oenonen potuit deseruisse Paris.

Dilecti Hypsyphile non mansit Iasonis vxor,

Non mansit reducis, sicut euntis erat.

Thesea crudelem quoties Ariadna vocauit,

Nauigio numerum questa deesse suum?

Quin etiam leuibus monstras, Puer improbe, pennis,

Quàm citò succedat, quàm citò cedat amor.

Ite igitur, leuibusq́ animas modò credite flammis

Cùm sua non aliter sceptra Cupido gerat.

‘Et leuis est multoq́ue suis ventosior alis,

‘Gaudiaq́ue ambiguâ datq́ue negatq́; fide.

Hîc pudor audaces tinxit tibi, perside, malas,

Teq́ leuem celeri fassus es esse fugâ.

Tunc ego, Cyprigenae detectâ fraude, triumphans,

Instabilem iussi laeta valere Deum.

Et tibi, Dius Amor (dixi) tibi foedera iungam,

Et tuus ignis ego; tu meus ignis eris.

Donec ab aëreis labentur montibus vmbrae,

Et reducem fugient vmbraq́, noxq́ diem.

O liquidae ambrosiae! ô Diuini nectaris haustus!

O amor! ô quanti pocula mellis habes!

Quid totis Te, Dius amor, sit amare medullis,

Expertus nisi sit, dicere nemo potest:

Quid verò sit amare, iterumq́ abs te redamari,

Sit licet expertus, dicere nemo potest;

Omnibus hisq́ etiam supereminet illa voluptas,

Fidus hic aeternum quòd sibi constet amor.

O Amor! ô mea dulcedo! mea vita, meum mel!

Aut melli geminum si quid Hymettus habet!

O amor! ô quoties, ô quae mihi gaudia misces,

Dū, quòd amans redamer; dū, quòd amere, subit!

Dumq́ iterum aeterni recolo fore foederis ignes,

O Amor! ô quantis gestio laetitiis!

Non habet hic miseros Amor, vt leuis ille, timores:

Affluit hic laetis, ingemit ille malis.

Pascitur in riguis, vbi candent, lilia, campis,

Et sua Virgineos ducit in arua greges.

Scilicet aethereum decet hic flos purus Amorem,

Et benè tam castas pascit hic hortus oues.

Cant. 2.

Dilectus meus mihi, & ego illi, qui

pascitur inter lilia; donec aspiret dies

& inclinentur vmbrae.

QVid est hoc quod dicit, Ille mihi & ego

illi? Nescimus quid loquitur, quia

non sentimus, quod sentit. O sancta ani-

ma, quid tuus ille tibi? quid tu illi? Quae-

nam, quaeso, haec inter vos tam familiari-

ter fauorabiliterq́ue discurrens exhibitio &

redhibitio? tibi ille, tuq́ue vicissim illi; sed

quid? id ipsum ei tu, quod tibi ille? an

aliud? si nobis, si ad nostram loqueris in-

telligentiam, euidenter quod sentis, edi-

cito: quousque animas nostras tollis? An

secundùm Prophetam, secretum tuum tibi?

Ita est. Affectus locutus est, non intelle-

ctus; & ideò non ad intellectum. Ad quid

ergo? Ad nihil, nisi quod mirabiliter dele-

ctata & affecta vehementer ad desideratos

affatus, finem illo faciente, nec tacere

omninò quiuit, nec tamen, quod sensit ex-

primere. Neque enim vt exprimeret, sic lo-

cuta est, sed ne taceret. Ex abundantiâ cor-

dis, os locutum est; sed non pro abundan-

tiâ. Habent suas voces affectus, per quas

se etiam cùm nolunt, produnt. Timor, me-

ticulosas; dolor gemebundas; amor iucun-das. Eiusmodi certum est, non nutu prodi-

re animi, sed erumpere motu. Sic flagrans ac

vehemens amor praesertim Diuinus, cùm se

intrà cohibere non valet, non attendit quo

ordine, quâ lege, quâ ve serie, seu paucitate

verborum ebulliat, dummodo ex hoc nul-

lum sui sentiat detrimentum. Interdum nec

verba requirit, interdum nec voces omninò

vllas; solis adhuc contentus suspirijs. Indè est

quod sponsa sancto amore flagrans, idq́ue

incredibili modo, sanè pro captandâ quan-

tulacumq́ue euaporatione ardoris quē pati-

tur, non considerat, quid, qualiter eloqua-

tur, sed quicquid in buccam venerit, amore

ingenti, non enunciat, sed eructat Dilectus

meus mihi, & ego illi. Nihil consequentiae ha-

bet, deest orationi. Quid indè? Ructus est.

Quid tu in ructu? quaeras orationum iunctu-

ras, sollemnia dictionum? quas tu, tuo ructui

leges imponis vel regulas? Non est dubium;

duorum quidem hoc loco amor mutuus fla-

grat; sed in amore summo, vnius profectò fe-

licitas, alterius mira dignatio: neque enim

inter pares est consensio seu complexio haec.

Ait itaque: Dilectus meus mihi & ego illi, princi-

pium Dilecto tribuens; in consequentibus, ego,

inquit, Dilecto meo, & Dilectus meus mihi: cōsum-

mationem aequè illi concedens. Nunc iam

videamus quid dicat: Dilectus meus mihi. Sie-

nim hoc recipitur, vt subaudiamus, intendit,

& sicut Propheta ait: Expectans expectaui Do-

minum & intendit mihi: ego in verbo isto sen-

tio, nescio quid, non planè exiguum, nec me-

diocris praerogatiuae.

Bern. ser. 67. in Cāt.

Audite gaudium meum quod sensi; & ve-

strum est, audite gaudētes sponsa locuta est,

& dixit, sponsum intendere sibi. Quae est

sponsa, & quis est sponsus? Hic, Deus noster

est; & illa, si audeo dicere, nos sumus; gaudea-

mus. Nos sumus in quos intēdit Deus. Quā-

ra tamen disparilitas! quid terrigenae & filij

hominum coram illo? quid sibi vult ergo ista

inter tam dispares comparatio? Aut illa in

immensum gloriatur, aut is in immensum a-

mat. Quàm admirabile est quod illius inten-

tionem ista quasi sibi propriam vendicat, di-

cens: Dilectus meus mihi. Nec eo contenta ta-

men pergit ampliùs gloriari; respōdere se illi,

quasi ex aequo morem gerere, rependere vi-

cem. Sequitur enim, & ego illi, insolens ver-

bum, & ego illi; nec minus insolens: dilectus

meus mihi, nisi quod vtroque insolentius,

vtrumque simul. O quid audet cor purum &

conscientia bona, & fides non ficta. Mihi, in-

quit, intendit. Itáne huic intenta est illa maie-

stas, cui gubernatio pariter & administratio

vniuersitatis incumbit & cura saeculorum,

ad sola transfertur negotia, imò otia amoris

& desiderij huius? Ita planè. Prouidentiam

caeteris creaturis non negamus; curam spon-

sa vendicat sibi. [Sed &] propterea vtrum-

que ponit dicens. Ille mihi & ego illi. Ille mi-

hi, quia benignus & misericors est; ego illi,

quia non sum ingrata; Ille mihi gratiam ex

gratiâ; ego illi gratiam pro gratiâ; Ille meae

liberationi; ego illius honori; ille saluti meae,

ego illius voluntati; ille mihi & non alteri,

quoniam vna sum columba eius; ego illi &

non alteri, nec enim audio vocem alieno-

rum.

Bern. serm. sequēt.

Bern. ser. 69. in Cāt.

Anima [enim] ex eo quod se diligere

& vehementer diligere sentit, etiam dili-

gi nihilominus vehementer non ambigit,

ac de suâ singulari intentione, sollicitudine,

cutâ, operâ, diligentiâ, studioq́ue, quo in-

cessanter & ardenter invigilat, quemadmo-

dum placeat Deo, aequè haec omnia in ip-

so indubitanter agnoscit, recordans pro-

missionis eius; in quâ mensurâ mensi fuerïtis, re-

metietur vobis, ergo nec dubitat se amari, quae

amat. Ita est. Amor Dei amorem animae

parit.

Et vnde tibi, ô humana anima, vnde tibi

hoc? vnde tam inaestimabilis gloria, vt eius

sponsa merearis esse, in quem desiderant Angeli

prospicere? vnde tibi hoc, vt ipse sit sponsus

tuus, cuius pulcritudinem Sol & luna mirantur? ad

cuius nutum vniuersa mutantur? Quid re-

tribues Domino pro omnibus quae retri-

buit tibi? vt sis socia mensae, socia Regni,

& socia thalami vt introducat te Rex in cu-

biculum suum, vide quibus brachijs vicariae

charitatis redamandus, & amplectendus

sit, qui tantite aestimauit, imò qui tanti te

fecit. Desere carnales affectus, saeculares

mores dedisce, cōnsuetudines noxias obli-

uiscere, Quid enim putas? Nónne stat An-

gelus Domini, qui secet te mediam, si fortè

(quod auertat ipse) alterum admiseris ama-

torem?

Bern. serm. Dominicae 1. post octa u. Epiph.

Anthor Scalae paradysi c. 9. tom. 9. Aug.

Zelotypus est sponsus iste si fortè alium a-

matorem acceperis, si alijs placere studueris,

statim discedet à te; & alijs adhaerebit adoles-

centulis.

Quis huic iam imputet pręsumptioni vel

insolentiae, si se dicat inijsse societatem cum

illo qui pascitur inter lilia? etiamsi inter syde-

ra pasceretur, eo solo quo pasceretur, nescio

quid magnum videri possit, cum eiusmodi

amicitias seu familiaritatem habere. Non

ignorat [sponsa] vnum esse, & qui pasci-

tur, & qui pascit; inter lilia commoran-

tem, & regnantem inter sidera: Nam qui in

altissimis est Dominus, in imis est Dilectus;

super sidera regnans, & inter lilia amans.

Amabat & super sidera, quia nusquam &

numquam potuit non amare, quia amor

est: sed donec ad lilia descendit, & pasci in-

ter lilia compertus est, nec amatus est, nec

factus dilectus; quia non potuit antè diligi

quàm agnosci. ô verè amandum & totis

medullis cordis amplectendum sponsum!

quaerenda in spiritu haec refectio inter lilia;

nam corporea cogitare, ridiculum est. Quin

ipsa lilia spiritualia à nobis demonstranda

erunt Quae ergo sunt illa lilia è qui-

bus species decoris eius? Procede, inquit,

& regna; propter veritatem & mansuetudinem

& iustitiam. Bonum lilium veritas, can-

dore conspicuum, odore praecipuum. Est

& mansuetudo. Quod autem iustitia li-

lium sit, recordamini de scriptura; quia

iustus germinabit sicut lilium. sunt multa a-

pud sponsum, & alia lilia praeter haec:

quis illa enumeret? nempè quot virtu-

tes, tot lilia. Et fortasse propterea ipse

se lilium appellauit, quòd totus versetur

in lilijs; & omnia quae ipsius sunt, li-

lia sint: conceptio, ortus, conuersatio,

eloquium, miracula, sacramenta, passio,

mors, resurrectio, asscensio. Quid horum

non candidum, & non suauissimè redo-

lens?

Bern. ser. 70. in Cāt.

Nimirum hic est praeclarus ille pastor,

qui non foenum gregi, pabuli loco prae-

bet, sed puris lilijs oues alit, non am-

pliùs foeno foenum nutriens. Est enim

foenum brutorum naturae proprium, ac

peculiare alimentum; homo autem, cùm

rationis sit particeps, verâ ratione pasci-

tur. Quod si eiusmodi foeno saturare-

tur, & ipse in foenum commutaretur. Est

enim praescriptum, omnis caro foenum est;

quamdiu scilicet caro existit; at si quis

spiritus fiat è spiritu progenitus, non am-

plius victu gramineo pascetur, sed spiri-

tus ei pro nutrimento erit, id quod pu-

ritas & fragrantia lilij obscuriusculè de-

notat. Quin etiam ipse, lilium fragrans

ac purum erit, in naturam ipsius alimen-

ti commutatus, atque hoc sibi vult;

Dies per radios diffusa siue perflans, quem-

admodum Diuina vox loquitur, cùm dif-

fusionem, per spiritum radiorum factam,

perspirationem appellat, per quam vmbrae

huius vitae remouentur, in quas studio-

sè defixis oculis respiciunt, qui necdum

luce veritatis animi oculum illustrarunt,

qui vmbram ac vanitatem sic intuentur,

quasi reuera quiddam subsistens, quod

autem verè existit, quasi non existeret,

negligunt. At qui lilijs vescuntur, hoc

est, quorum animus ex puro ac fragranti

alimento pinguescit, omni fraudulentâ,

amorisq́ue consimili rerum specie (quae res

hàc in vitâ carae ducuntur) reiectâ ad veram

ipsarum rerum substantiam respiciunt, effe-

cti lucis ac diei filij.

Nysse. orat. 4. in Cāt.

Bern. ser. 71. in Cāt.

Tu ergo qui haec audis, vel legis; cu-

ra habere lilia penes te, si vis habere

hunc habitatorem liliorum habitantem in

te. Opus tuum, studium tuum, deside-

rium tuum lilia esse protestentur, mora-

lis quidam rerum ipsarum candor atque

odor. Habent & mores colores suos, ha-

bent & odores. De colore, Conscientia

consultetur; de odore, fama: sponsus ita-

que & cùm sit virtus; in virtutibus com-

placet sibi; & cùm sit lilium, libenter in-

ter lilia commoratur; & cùm sit candor,

delectatur candidis.

O anima mea, insignita Dei imagine,

dilige illum, à quo tantùm dilecta es! In-

tende illi, qui intendit tibi! Quaere quae-

rentem te, ama amatorem tui, à quo ama-

ris; cuius amore praeuenta es, qui est caus-

sa amoris tui. Esto sollicita cum sollicito,

cum vacante vacans, cum mundo munda,

cum sancto sancta. Elige illum amicum

prae omnibus amicis tuis, qui cùm omnia

subtracta fuerint, solus tibi fidem serua-

bit: in die sepulturae tuae, cùm omnes ami-

ci tui recedent à te, ille te non derelin-

quet, sed tuebitur à rugientibus praeparatis ad

escam.

Aug. manu. cap. 24

XXXIV. [Ego dilecto meo]

Ego dilecto meo, & ad me conuersio

eius.Cant. 7.

MOesta cupressiferi nemoris spatiabar in vmbrâ,

Tristitiam lacrymis compositura meis:

Iamq́ sinum tepidis submerserat imbribus vnda,

Concideramq́ meis paenè subacta malis.

Fors Chelys ex humeris pendebat eburnea nostris,

Moestitiae quondam certa medela chelys.

Obruta tristitiâ; frondente sub arbore sedi,

Associans querulis talia verba modis:

Ergo mei vidui, sine lusibus, ibitis anni?

Nullus & in nostro carmine viuet amor?

Ah precor! ah nostris ita torpeat hostibus aetas,

Et tolerent tanti segnia damna probri!

Non ego pro verae numerauero tempore vitae,

Ducere si vacuos cogar amore dies.

Vnicus est homini, viuendi fructus, amare;

Solus amans, vixi; dicere iure potest.

Qualis, in ima, suo desidit pondere tellus,

Et subit aërias, ardua flamma, vias;

Nosita fax animi, violento cogit amore,

Abripimurq́ leues, impete quisque suo.

Me quoque sollicitans, vt amē, meus impetus vrget,

Visq́ adhibet tacitas, nescio quanta, faces.

Quo meus ergo suos Amor eiaculabitur igens?

(Primitiae nostri namque caloris erunt)

An ferar humanae furiata Cupidine tedae,

Cognata Angelicis, stirpsq́, sororq́ choris?

Aut mea mortales venient in colla lacerti,

Quae sum immortali sponsa creata Deo?

Ah, super hasce hiemes, nostri rapiuntur amores,

Terra parem thalamis non habet ista meis.

Nec quae Penelopen adamauit turba procorum,

Nec quibus impediunt regia sceptra manum.

Nympha puellarum pulcerrima Romulearum

Agnes, Ausonio sponsa petita proco;

Absit, ait, iuuenis mea ne tibi foedera speres,

Iam mea coelestis foedera sponsus habet.

Sic nostra aetherios ambit quoque fax Hymenaeos,

Indè petendus erit qui mihi sponsus erit.

Hunc ego, non alium, solum hunc ego diligo spōsum,

Nemo potest vno tempore amare duos:

Illius ante oculos mihi semper oberrat imago,

Ante oculos, quamuis longiùs absit, adest.

Et loquor absenti momentis omnibus, absens,

Absentisq́ sonos illius aure bibo.

Sic vbi magnetis vim ferrea linea sensit,

Semper ad agnati vertitur alta poli.

Vtq́ hinc Sydoniis petitur Cynosura carinis,

Seruat & hinc Helicen cymba pelasga suam;

Sic laesi sequeris studiosa pedissequa Phoebi

Dilectam Clytie; flos modò facta, facem:

Bisq́, die quouis, verso iubar ore salutans,

Manè precaris Aue; serò precare Vale.

Obuia fraternos ita spectas Cynthia vultus

Et reparat vultus ignibus ille tuos.

Sponse, meus Sol es, tua sumq́ ego Cynthia; vultus

Aduersis oculis figere cogit amor.

Tu mihi, sponse, Helyce, Cynosuraq́ duplicis Arcti,

Tu volucres oculos ad tua signa rapis;

Quid mirum, alterno si respondemus amori?

Magnetem sequitur linea tacta suum.

Cant. 7.

Ego dilecto meo, & ad me conuersio eius.

Orig. in prologo Cant.

IMpossibile est, vt non semper humana na-

tura aliquid amet. omnis namque qui ad

id aetatis venerit, quam pubertatem vo-

cant, amat aliquid, seu minùs rectè, cùm

amat, quae non oportet; seu rectè & vtiliter,

cùm amat quae oportet.

Bern. medit. cap. 9.

Cor meum per multa dispergitur, & huc,

illucq́ue quaerit vbi requiescere possit, & ni-

hil inuenit, quod ei sufficiat donec ad ipsum

redeat.

Aug. medit. cap. 35.

Duo enim amores, alter bonus, alter ma-

lus; alter dulcis, alter amarus, non se simul

in vno capiunt pectore. Et ideò si quis

praeter te aliud diligit, non est charitas tua,

Deus, in eo, amor dulcedinis & dulcedo

amoris. Amor non crucians, sed delectans,

amor sincerè caste q́ue permanens in saecu-

lum saeculi, amor qui semper ardes & num-

quam extingueris, dulcis Christe bone

Iesv, charitas, Deus meus, accende me

totum igne tuo, amore tui, suauitate & dul-

cedine tuâ, ita vt nullus pateat in me locus

adulterinis amoribus.

Nam Christo & mundo quisquis partitur amorem,

Huius amor planè leuis est & frigidus; at qui

Totam animi flammam penitùs defixit in vno,

Ille procul dubio, constans & certus amator.

Quin etiam latomi sollertes, quíque fabrilem

In lignis artem exercent; cùm linea recta

Quaeritur, exactâq́ operâ captatur amussis,

Ex oculis vnum claudunt, & lumine toto

In socium fuso, visus acieq́ coactâ,

Recta sequente tenent duro vestigia ferro.

Sic collectus amor, propiùs coniungit amantûm

Pectora casta Deo; cupientem qui cupit, atque

Cernentem cernit, fitq́ obuius aduenienti,

Quem quo plus quisquam cupit, hoc magè cernit eumdem,

Quoq́ magis cernit, tantò magis expetit illum

Cernere: Sicq́ue bonus semper conuoluitur orbis.

Naz. de laudib. Virgin.

Bern. ser. 68. in Cāt.

Carissima illa est, vna vni, non adhaerens

alteri sponso, non cedens alteri sponsae.

Quid ista non audeat apud tam ambitiosum

amatorem?

Bern. ser. 69. in Cāt.

Paueant quae non amant. Ego verò a-

mans, amari me, dubitare non possum, non

plus, quàm amare: nec possum vereri vul-

tum cuius sensi affectum.

Ego diligentes me diligo, & qui manè vigilaue-

rint ad me, inuenient me. Vides quomodo

non solùm de amore suo certum te reddat

si quidem tu ames illum; sed etiam de solli-

citudine suâ quam pro te gerit, si te senserit

esse sollicitum sui? vigilas tu? vigilat & ille.

Consurge in nocte in principio vigiliarum

tuarum, accelera quantum vis, etiam ipsas

anticipare vigilias; inuenies eum, non prae-

uenies. Temerè in tali negotio vel priùs

aliquid tribuis tibi vel plus: & magis amat

& antè.

Bern. ser. 69. in Cāt.

Gisl. in cap. 7. Cant. expo. 3.

Reperiuntur imagines quaedam eo arti-

ficio à peritis pictoribus depictae, vt qua-

cumque ex parte inspiciantur, semper vi-

deantur habere oculos ad intuentes con-

uersos. Huiuscemodi sanè imagines, ex par-

te suâ, semper ad quoscumque conuersae

sunt qui in illo reperiuntur cubiculo, vbi

ipsae fuerint: quod si quis minimè perci-

piat ab illis se respici, id haud ab eis, sed ab

ipso prouenit potiùs, qui suam auertit fa-

ciem: ideoq́ue vt primùm is ad illas sese

conuerterit, eas pariter ad se animaduertet

conuersas: Quid simile & in re nostrâ fierî

censendum est.

Greg. Papa in Cant.

Ego dilecto meo, & ad me conuersio illius. Ac si

diceret: quoniam fide ac dilectione, soli

Christo adhaereo, solum sequor, so-

lum videre concupisco; respectionis eius

suauitatem, visitationis benignitatem, con-

uersationis dulcedinem gaudenter expe-

rior.

Hugo de S. Vict ser. de Assum.

Ille quippe singularis amor est, qui soli

non adiungit alterum, & aeternus, qui nec

primo secundum.

Bern. ser. 83. in Cāt.

Magna res amor, si tamen ad suum re-

currat principium, si suae origini redditus, si

refusus suo fonti, semper ex eo sumat, vnde

iugiter fluat. Solus est amor ex omnibus a-

nimae motibus atque affectibus in quo po-

test creatura, & si non ex aequo, respondere

auctori, vel de simili mutuam rependere

vicem. Verbi gratia: si mihi irascatur Deus:

num ego illi similiter redirascar? non vti-

que. Ita si me arguat, non redarguetur à me.

Nec si me iudicabit, iudicabo ego eum. Si

dominatur, me oportet seruire: si imperat,

me oportet parere. Nunc iam videas de

Amore, quàm aliter sit; nam cùm amat

Deus, non aliud vult quàm amari; quippe

non ad aliud amat, nisi vt ametur; sciens

ipso amore beatos qui se amauerint.

Aug. manu. cap. 29.

Reuera haec est vera cordis requies, cùm

totum in amorem Dei, per desiderium figi-

tur, nec quicquam aliud appetit, sed in eo

quod tenet felici quâdam dulcedine dele-

ctatur, delectando iucundatur. Si verò va-

nâ aliquâ cogitatione, vel rerum occupatio-

ne, indè aliquantulum abstractum fuerit,

summâ cum festinatione illuc redire festi-

nat (exilium reputans alibi) quàm ibi mo-

ram facere.

Si enim homo hominem tantâ diligit di-

lectione, vt alter alterum vix patiatur ab-

esse: si sponsa sponso, tanto conglutinatur

mentis ardore, vt prae magnitudine amoris,

nullâ perfrui valeat requie, Chari sui ab-

sentiam non sine magno moerore ferens;

quâ dilectione, quo studio, quo feruore

anima, quam desponsasti fide & miseratio-

nibus, debet diligere te, verum Deum &

pulcerrimum sponsum?

Aug. medit. cap. 25

XXXV. [Anima mea liquefacta est]

Anima mea liquefacta est, vt dile-

ctus locutus est.Cant. 5.

TE semel vt cursim tantùm, mea vita, viderem,

Quot iuga, quot syluae, quot loca visa mihi!

Vt semel audirem tantùm, mea vita, lonquentem,

Ah! quot inaccessis rura petita viis!

Horrida, torrida, spinea, scrupea, deuia lustra,

Saxaq́ montanis vix adeunda feris.

Nec tamen, ecce, tui data spes fuit vlla videndi,

Vixq́ vel alloquij spes fuit vlla tui.

O quoties dixi! quae te, mea vita, latebrae,

Quae caua, quae terrae, quae nigra lustra tegunt?

Sed neque lustra meum, neque rus solata dolorem,

Respondit lacrymis sylua nec vlla meis.

Fors semel ignotos, me duxerat error in argos,

Solus vbi ante oculos campus, & error erant.

Metio hîc oculis Coelos, clamoribus agros;

Sed neque vox Coelis, nec data vox ab agris.

Inde deerranti vallis se monstrat opaca;

Vociferor, nullus fit mihi valle sonus.

Ecce cauâ densum, procul haud à valle, viretum

Adiacet, aestiuo textilis vmbra gregi:

Hîc erit, hîc forsan, dixi, mea vita, latebit;

Heu dolor! vt vidi, nulla latebra fuit.

Ergo amens tandem lacrymansq́ ad littora curro,

Littora, quae refluis alluit aequor aquis.

Hîc Pharos ingenti se tollit in ardua cliuo,

Vnde suum ratibus nauita captat iter.

Scando Pharon, totoq́ oculos circumfero ponto,

Et quantâ possum littora voce voco.

Littora, littora, vos cautes, vosq́ aequoris vndae,

An latet aequories lux mea mersa vadis?

Vix prior attigerat resonantia littora clamor,

Cùm citò littoribus vox geminata redit.

Ambigo, num scopulis fallax responderit Echo,

Et nimiùm pronâ luserit aure fidem:

Tristibus ergo iterum caua littora pulso querelis;

Littoribusq́ iterum vox repetita redit.

Vox redit, & vox nota redit, Tua vox, mea vita,

Et mihi voce Tuâ, reddita vita fuit,

Ibam semianimis, subitò ad tua verba reuixi,

Nepenitùs morerer, vox satis vna fuit.

Scilicet ora loquens, quoties coelestia soluis,

Magnum aliquid verbis, fulminis instar inest.

Igniuomae non quale nucis, tectudine elausum

Efflabas Syriae fraudibus, Eune, Deae;

Quale sed in comites Emaüntica rura petentes

Sparsisti stygiis Dux rediuiue plagis;

Frigida cùm subitis arserunt pectora flammis

Pectora colloquio, lux mea, tacta tuo.

Hinc mihi succensis caluit quoque flamma medullis,

Ictaq́ coelesti vocis ab igne fui:

Et licet Oceano, gelidis licet vndique saxis,

Vndique caeruleis obsita cingar aquis;

Intus agunt flammae, sic liquor ab ignibus intus,

Liquitur vt lento pinea teda foco.

O vtinam, mea vita, animam liquamur in vnam,

Vnaq́ vita duos iungat Amorq́ duos!

Cant. 5.

Anima mea liquefacta est, vt dilectus lo-

cutus est.

Aug. solilo. cap. 34.

QVid est hoc quod sentio? quis est ignis

qui calefacit cor meum? quae est lux quae

irradiat cor meum? ô ignis semper ardes

& numquam extingueris, accēde me! O lux,

quae semper luces & numquam obfuscaris,

illumina me! O vtinam arderem ex te, ignis

sancte! quàm dulciter ardes, quàm secretè

luces, quàm desideranter aduris.

Guilb Abbas ser. 44. in Cāt.

Sicut cera fluit à facie ignis, sic anima succen-

sa est à facie eius; Anima mea liquefacta est, vt di-

lectus locutus est. quàm dulcis hora, quādo ani-

ma, huic igneo torrenti, liquefacta miscetur!

quàm subtilis est in illo momento, quàm ex-

tenuata, quàm mobilis! Nihil tunc torporis

habet, nihil duritiae reliquum, nihil rigoris,

tantummodo calens & liquens. Cognata

sunt sibi inuicem liquidum & calidum; in his

duobus, contemplationis vsus consistit.

Quod liquidum est, calorem citiùs concipit;

& cōceptus calor vice versâ, quod liquidum

reperit, liquidius reddit. Quod dico calidum

& liquidum, hoc alijs nominibus, est suc-

censum & sincerum. O mira vis verbi & ig-

nita vehementer! inflammat cor, commu-

tat renes, in nihilum (in conspectu suo respe-

ctu Dei sui) animum redigit; à seipso liques-cere & deficere facit, vt iam anima non sit

recum.

Ibid. suprà.

Ausculta & recole, quid locutus Mariae

Magdalenae, quid mulieri in adulterio de-

prehensae, quid Samaritanae, Chananaeae, Za-

chaeo, Petro, Centurioni? Ad tot pietatis ser-

mones & clementiae, cuius non mollescat af-

fectus viscera liquescant! Ad tam vehemen-

tes flatus Austrinos, etiam de durissimo pe-

ctore, quantumlibet annosa poterat glacies

dissolui. Sentio me affluentis olei liquore

perfundi & simili affectu liquescere, quoties

misericordiae tuae opera & verba perfecta re-

censeo. Ignitum eloquium tuum vehementer, &

seruus tuus dilexit illud.

Greg. in cap. 5. Cāt.

Dum [enim] Christvs se per spiritum

suum animae desideranti infundit, omnem

duritiam cordis mox dissoluit, & aliquando

mentem in tantas lacrymas liquefacit, vt vix

capere possit hoc quod se capere intra se ex-

ultat; & intus miretur quid fuerit & quid fa-

ctam subitò seipsam videat. Quem liquorem

dum sentit, perfectiùs apprehendere concu-

piscit, & aliquando dum hoc ipsum cogitat,

hoc quod modò sentiebat, iam non sentit.

Greg. cap. 39. in cap. 3. Iob.

Quia nimirum mens dum occultae locu-

tionis aspiratione tangitur, à statu suae forti-

tudinis infirmata, ipso quo absorbetur desi-

derio, liquatur.

Guill. Abbas apud Delrio cap. 5. Cant.

Sed res corporeae cùm per calorem extrin-secus liquefiunt, in semetipsas resoluuntur;

animae verò, cùm per calorem intimum li-

quefiunt, non in semetipsas resoluuntur, sed

in resoluentem. Resoluuntur à semetipsis,

sed non in semetipsas; resoluuntur igne Dei,

ab amore sui, in amorē sponsi coelestis. Hoc

Paulus insinuans, qui adhaeret, inquit, Domino,

vnus spiritus est. Et suam animam hoc modo

liquefactam indicans, Viuo, inquit, ego, non iam

ego, viuit autem in me Christvs.

Gisl. in cap. 5. Cant. expos. 3.

Quid verò congruentius est quàm amori

tribuere hanc liquefactionem, quâ id, quod

alioquin durum est, redditur fluens? cùm ex-

ploratum sit eos esse praecipuos amoris effe-

ctus, vt amantem impellat ad amatum, eum-

demq́ue cum illo vniat; quae certè vnio tunc

fit pulcriùs, cùm amor ipse fit mutuus, atque

adeò & ambos amantes ad alterutrū fluidos

faciens. Nec ignoramus, dilectum piaruma-

nimarum Iesvm Christvm dixisse, in Psal-

mo 21. Factum est cor meum tamquam cera liques-

cens. vnde si liquefacta anima fluat ad Iesvm,

qui & liquefactus vt cera, fluit ad ipsam a-

nimam, quid exinde consequitur nisi perse-

cta vnio?

Anima mea liquefacta est, vt delictus lo-

cutus est; ô mira & inaestimabilis virtus amo-

ris! Deum inclinat ad terram, mētem eleuat

ad patriam & Deum & animam vel homi-

nem simul conglutinat ad gloriam; Deum

facit hominem & hominē facit Deum; tem-

poralem facit aeternum, immortalem occi-

dit, mortalē facit immortalem, & imum ex-

celsum constituit, inimicum facit amicum,

seruum facit filiū, & abominabile facit glo-

riosum, frigida facit ignea, obscura facit cla-

ra, dura facit liquida. Nam anima mea liquefa-

cta est. O verbum admirabile! ô verbum ni-

miùm delectabile! Ego vilissimus & nequis-

simus seruus tuus Domine Deus meus, qui

etiam non sum dignus aliqua creatura tua

vocari, nec esse, quomodo sum tibi tāto vin-

culo charitatis colligatus, vt ad verbum tuū,

prae amore, fuerim liquefactus? O ardor a-

moris, qui intima mentis in Deum infundis!

Nam adamantina erat anima mea; & eius in-

tima nimiùm solidata. Nunc amore liques-

cit, nunc extra se exit & in Deum tota se dif-

fundit, proprium locum relinquit, & in

Deum currit, absorbetur à Deo & obliuisci-

tur sui. O amor! quid tibi tribuam, qui me fe-

cisti diuinum? Viuo ego, iam non ego, viuit autem

in me Christvs. Inenarrabilis est virtus tua,

O amor, qui lutum in Deum transfiguras!

Quid ergo te potentius, quid dulcius, quid

iucundius, quid & nobilius, obsecro? O desi-

derabilis amor, qui summis delicijs reples e-

gentes! sed si liquefacta es, ad verbum eius, ô

anima mea, quomodo sustines amplexus e-

ius? Quomodo non es assumpta ad oscula

eius? si liquefacta es ad affatum eius, quomo-

do non es absorpta, cùm intras per vulnera

& per venas, ad cor eius? sed ô mira dulcedo,

& mira iucunditas, vt quod non meremur

nominare, possimus masticare! Non mereor

esse ancilla, & facta sum in delicijs carissima:

Quis sufficit tanti amoris, etiam scintillam

minimam intueri! Non ergo mirum, si ad

verbum tuum, liquescit cor meum; immò de cę-

tero, totus accendar, & totaliter liquefiam, vt

in te totaliter sim effusus. Nihil praeter te vi-

deam, nec in aliud, cogitata, dicta vel facta

transeant vllo modo. Immò mirum videtur,

quomodo non sumus sic intenti ad te, quod

ignoremus omnia praeter te. Si enim habe-

mus te, quid amplius volumus? In te ergo,

dulcissime Domine Iesv, quiescat mens no-

stra, & à te nec ad modicum separetur!

Bonau. stimuli amoris, parte 1. c. 8.

XXXVI. [Quid enim mihi est in coelo]

Quid enim mihi est in coelo, & à te

quid voluisuper terram?Psal. 72.

QVid coelo, mea lux, terrâve, maríve requir am?

Nec coelum, sine te, terra, nec vnda placet.

Non equidem ignoro, quae, quantaq́ gaudia Coelū,

Terraq́ quas fundat, vndaq́ condat opes.

Sed sine te, mea lux, mala sunt, quaecūque vel aether,

Vel tellus gremio, vel tegit vnda salo.

O Coelum! ô tellus! ô caerula marmora ponti!

O tria deliciis regna superba suis!

Delicias cumulus vestras licet aggrevat vnus,

Non sint deliciae, si meus absit amor.

Saepè tulit, fateor, vagae per diuortia mentem

Hinc Thetis, hinc Tellus, arduus indè Polus.

Sed totum iniectis, mundum si metiar vlnis,

Non tamen haec vlnis par erit vlna meis.

Mens aliquando fuit grauidam recludere terram,

AEraq́ diuitibus vellere fulua cauis;

Arumq́, argentumq́, nitentis germina venae,

Quaeq́ metallifero nutrit arena sinu.

Ferro igitur magnae Matris suffodimus aluum

Totaq́ Telluris gaza coacta fuit:

Quid iuuat? aggestas licet aurum impleuerit arcas,

Non tamen est animo nausea paulsa meo.

Ergo sub aequoreos rapuit me cura penates,

Quâ subit Eōas Indus adustus aquas.

Quidquid & aurifluis gemmarum nascitur vndis

Carpere sub liquido gurgite feruor erat.

Et pressum roseis conchylibus edere rorem,

Rideret patulis purpura si qua labris.

Et sparsas rutilis baccas conquirere ripis,

Diues Hydaspaei quâ nitet vnda vadi.

Hei mihi! tam vario lectis ex aequore gemmis,

Littoribus totidem fluminis atque maris,

Tot cyanos tot chrysolitos tot iaspidas inter,

Nulla meae potuit gemma sat esse siti.

Quid facerem, votis terrâq́, mariq́ negatis?

Sidereos, dixi vota subite lares.

Visa igitur superi circumvaga machina mundi,

Templaq́ luciferis fulgida lampadibus

Obstupui stabili currentes ordine flammas,

Astraq́ perpetuos ducere nexa choros:

Inter at indigenas tot Olympi pensilis ignes,

Flamma capax animae non fuit vlla meae.

Nempe ita cùm totum requieuit in Hercule Coelum,

Non illi reuqies sidera, pondus erant.

Ah! piget è terris Coeli conuexa tueri,

Iam super alta feror nubila, terra vale.

Iam cunctae ex oculis, turresq́, vrbesq́ recedunt,

Iam coit in minimam pendula terra pilam:

Iam lunae, solisq́, Iouisq́ superuehor orbes,

Et septena premens sidera, calco pede:

Iamq́ pauimentum stellarum illustre pyropis,

Sub pede despicitur, quod modò culmen erat:

Altaq́ iam cingunt flammantis moenia mundi,

Et propior coeli regia tota patet.

Quin properant volucres, pennata examina, ciues,

Et sociant variis verba fidesq́ modis.

Saltantesq́ obeunt pedibus plaudentibus orbem,

Laetaq́ ceu festo personat Aula die.

O coelum! ô coelum! ô gemmantia lumina stellae!

O, nisi sidereis, atria digna choris!

O volucres animae, rutili respublica Regni!

O chelys Angelicis associanda modis!

O vbi sum? prope facta sui immemor, excider at mēs;

Sed redit vt sponsum sensit abesse suum.

Astra valete, valete Poli, Volucresq́ valete;

Nil mihi vobiscum est, si meus absit amor.

Iam video, mihi quid terrâq́, poloq́ petendum,

Simeus absit amor, Terra, Polusq́ vale.

Degeneres lacrymas, iuuenis Pellaee, dedisti,

Altera quod necdum subdita regna forent:

Quid mihi, millenos si Marte subegero mundos?

Mille mihi mundi nec satis esse queant.

Ah, minus est animo, quidquid sola dissita terrarū,

Astriferaeq́ obeunt moenia vasta plagae!

Quod neque terra capit, neque regna liquētia ponti,

Non hominumq́ lares, non auiumq́ domus;

Quod neque siderei claudunt amplexibus orbes,

Id voto spes est, resq́ petita meo.

Hactenus, heu fateor, vacuas dum prendimus auras,

Semper ab amplexu mens malè lusa suo est!

Tu mihi Terra, Deus; mihi tu Mare, tu mihi Coelū,

Denique cuncta mihi es: Te sine, cuncta nihil.

Psalm. 72.

Quid enim mihi est in coelo, & à te quid

volui super terram?

Hugo de S. Victore in arrhâ Animae.

DIc mihi, quaeso, anima mea, quid est

quod super omnia diligis? ego scio quòd

vita tua dilectio est, & scio quòd sine dile-

ctione esse non potes. Aspice mundum &

omnia quae eo sunt, multas ibi species pul-

cras & illecebrosas inuenies, quae humanos

affectus alliciunt, & secundùm varias vten-

tium delectationes ad fruendum se, deside-

ria accendunt. Habet aurum, habent lapides

preciosi fulgorem suum; habet decor carnis

speciem, picta tapetia & vestes fucatae colo-

rem. Dic ergo, obsecro, mihi; quid de his om-

bus vnicum tibi feceris, quod singulariter

amplecti, quo semper perfrui velis? Certus

enim sum, quod aut horum quae videntur a-

liquid amas, aut si iam postposuisti vniuersa

haec, aliud habes, quod prae omnibus his di-

ligas.

Aug. in Ps. 145.

Quid tibi placet in faeculo? quid est quod

vis laudare? quid est quod vis amare? quo-

cumque corporeis sensibus te conuerteris,

occurrit tibi coelū, occurrit tibi terra. Quòd

amas in terrâ, terrenum est; quicquid amas

in Coelo corporeum est. Iam ergo diu occu-

pata vixisti, & desideriorum diuersitate ver-

berata, portas plagas, faucia, diuisa per amo-res multos, vbique inquieta, nusquam secu-

ra. Colligere ad te ipsam; quicquid tibi foris

placebat, quaere quem habeat auctorem. Ni-

hil melius in terrâ, verbi gratia, quàm hoc &

illud. Aurum, argentum, animalia, arbores, a-

moenitates, totam terrā cogita; quid melius

in Coelo, sole, lunâ, sideribus? Totum cogi-

ta; omnia ista simul bona valdè, quia fecit

Deus omnia bona valdè; vndique pulcritu-

do operis, quaetibi commendat artificem.

Miraris fabricam, ama fabricatorem. Non

occuperis in eo quod factum, & discedas ab

eo qui fecit; haec enim quibus occuperis sub

te fecit, quia sub se ipso te fecit.

Anima humana quae ad Deum appeten-

dum facta est, quicquid infra Deum appetit,

minus est, ideò que iure ei non sufficit, quod

Deus non est. Sed caue, anima mea, ne non

sponsa, sed adultera dicaris, si munera dantis

plusquam affectum amantis diligis. Vae tibi,

si oberras in vestigijs suis, si nutus suos, pro

eo amas, & non aduertis purgatae mentis in-

telligentiâ, quid innuat lux illa beatissima,

cuius nutus & vestigia sunt omnium creatu-

rarum decus & forma. Adhuc si fortè ignoras

te, ô pulcerrima mulierum, egredere, & abi post ve-

stigia gregum, id est, irrationabilium creatura-

rum, quae sunt vestigium Creatoris tui; tu ve-

rò speculū sanctissimae Trinitatis. Ergo om-

nibus dignior & excellentior comprobaris.

Et pasce haedos tuos, iuxta tabernacula pastoris, id

est, conuerte cogitationes tuas ad choros

Angelorum, quibus quodammodo similis

es in naturâ, & conciuis eris in gloriâ.

Bonau. solilo. cap. 1.

Bonau. cap. 1. solilo.

Heu Domine, nunc intelligo, sed confite-

ri erubesco, species & decor creaturarum

decepit oculum meum, & non aduerti quia

speciosior omnibus creaturis es tu, quibus

tantummodo vnam guttam tuae inaestimabi-

lis pulcritudinis communicasti. Quis enim

ornauit coelum sideribus, aërem volucribus,

aquam piscibus, terram plantis & floribus?

sed quid sunt haec omnia, nisi tuae pulcritudi-

nis modica scintilla? dulcedo etiam Crea-

turarum decepit gustum meum, & non ad-

uerti, guòd melle dulcior es. Tu enim melli

& omni creaturae dulcedinem suam, imò

tuam commodasti. Decipit etiam odor crea-

turae olfactū meum, & ignoraui quòd odor

tuus, ô bone Iesv, re dolet super omnia aro-

mata. Decepit etiam sonus falsus siue fallax

creaturatum, auditum meum, & nesciui nec

sensi quàm dulcia faucibus electorum tuo-

rum eloquia tua.

Bern. medit. cap. 9.

Cor meum, à cogitatione in cogitationem

ducitur, & per varias occupationers & affe-

ctiones variatur, vt saltem varietate ipsarum

rerum impleatur, quarum qualitate satiari

non potest.

Sed hoc scio Domine Deus, quia

vbicumque sum sine te, malè est mihi praeter

te; non solùm extra me, sed etiam in me; quia

omnis copia, quae non est Deus meus, mihi

est egestas. Satiabor tunc cùm apparuerit gloria

tua.

Aug. solilo. cap. 13.

Aug. solilo. cap. 30.

Anima [enim] quam creasti, ira facta est

capax maiestatis tuae, quòd à solo & à nul-

lo alio possit impleri; quando autem te ha-

bet plenum est desiderium eius, & iam nihil

aliud quod desideretur exteriùs, restar. Dum

autem aliquid exterius desiderat, manife-

stum est, quòd te non habet interius; quo ha-

bito, nihil est quod vltra desideret; cùm e-

nim sis summum, & omne bonum, non ha-

bet quod desideret amplius, sed possidet te

omne bonum.

Bruma, calens aestas, ver, Autumnusq́ vicissim,

Spectra a duo vitae, nox simul atque dies,

Coelum, aequor, tellusq́, nouū nihil est mihi prorsus,

Non quae sunt motu praedita, quaeq́ carent.

Nil moror haec; alium mihi da, Rex optime, mundū,

Propter quem hîc prompto tot mala corde fero.

Caetera quae terris voluuntur, nil moror ipse

Ampliùs, humanis linquere cuncta libet.

Naziā. carm. de externi hominis vilitate.

Ad quod cumque me conuettero, vilescit

mihi adeptum, quamuis acciderit desidera-

tum. quando satiabitur desiderium meum

in bonis? non satiabor de mortalibus, non

satiabor de temporalibus; aliquid aeternum

donet, aliquid aeternum concedat. Bonum

tuum quaere, ô anima. Est enim bonum aliud

alteri, & omnes creaturae habent quoddam

bonum suum, integritatis suae & perfectionis

naturae suae. Interest, quid cuique rei imper-

fectae necessarium sit, vt perficiatur: Quaere

tuum bonum, Nemo bonus nisi vnus Deus; sum-

mum bonum, hoc est tutum bonum. Quid

ergo deest, cui summum bonum, bonum est?

sunt enim & inferiora bona, quae alijs & alijs

bona sunt: Pecori quid bonum est, nisi im-

plere ventrem, carere indigentiâ, dormire,

gestire, viuere, sanum esse, generate? Tale tu

bonum quaeris? Cohaeres Christi, quid

gaudes, quia socius es pecori? Erige spē tuam

ad bonum bonorum omnium [ad eum] qui

satiat in bonis desiderium tuum.

Aug. in Ps. 102.

Audi quid Propheta dicat: Quid enim mi-

hi est in Coelo? & illud: A te quid volui in terrâ?

ac si dixisset nullius prorsus alterius rei, nec

coelestis, nec terrestris, sed tuo vnius desi-

derior teneor.

Hoc est; Tu portio mea es, abundas mihi

adomnia, nihil quaesiui aliud, nisi vt te par-

tem haberem; nullas saeculi huius diuitias

& voluptatum illecebras concupiui. Nul-

lius egeo qui à te assumptus sum, nec super-

est in coelestibus quod ampliùs quaeram.

Nihil habens omnia habeo, quia Chri-

stvm habeo; omnia ergo illo habens,

aliam non quaero mercedem, quia ipse

merces est vniuersorum.

Chrys. hom. 5. in epi. ad Roman.

Bern. de diuers. af. fectionib. animae.

Nihil [enim] aliud desiderat anima, nihil

aliud à Deo quaerit, quàm ipsum Deum, vt

iamex affectu cordis, atque sentētia clamet

illud de Psalmo: Quid enim mihi est in coelo, &

à te quid volui super terram? Defecit caro mea, &

cor meum, Deus, cordis mei, & pars mea Deus in

aeternum. Ne que enim suum aliquid, non fe-

licitatem, non gloriam, non aliud quid-

quam tamquam priuato sui ipsius amore

desiderat anima, quae istiusmodi est, sed to-

ta pergit in Deum, vnicumq́ue eiac perfe-

ctum desiderium est, vt introducat eam Rex

in cubiculum suum, vt ipsi adhaereat, ipso

fruatur.

Vidir [nempe] quid ibi seruaretur, & co-

gitans & aestuans in cogitatione cuiusdam

rei ineffabilis, quam nec oculus vidit, nec

auris audiuit, nec in cor hominis ascendit;

non dixit; Illud aut illud mihi est in Coelo,

sed, quid mihi est in Coelo? quid est illud, quod

habeo in Coelo? quantum est? quale est? &

cùm non transit, quod habeo in Coelo, à te

quid volui super terram? seruas tu mihi in coelo

diuitias immortales, teipsum; & ego volui à

te in terra, quod habent & impij, quod ha-

bent & mali, quod habent & facinorosi,

pecuniam, aurum, & argentum, gemmas,

familias, quod habent & scelerati multi,

quod habent multae faeminae turpes, multi

viri turpes? Haec pro magno desideraui à

Deo meo super terram, cùm seruet se mihi

in Coelo Deus meus.

Aug. in psal. 72.

Aug. medit. cap. 40.

Defecit gaudium cordis mei, versus est in

luctum risus meus; defecit caro mea & cor

meum Deus cordis mei & pars mea Deus in aeter-

num. Renuit consolari anima mea, nisi de te,

dulcedo mea. Quid enim mihi est in Coelo, & à

te quid volui super terram? Te volo, te spero, te

quaero; tibi dixit cor meum: Quaesiui vultum

tuum, vultum tuum Domine requiram, ne auertas

faciem tuam à me.

Ambr. in orationib.

Scis igitur, occultorum cognitor Deus,

quia non solùm terrâ & omnibus quae in eâ

sunt, sed ipso Coelo, & omnibus quae in eo

sunt, tu mihi carior, tu acceptior, tu amabi-

lior es; diligo enim te supra Coelum &

terram, & caetera omnia, quae in eis sunt.

Aug. solilo. cap. 20.

Quidquid enim Coeli ambitu contine-

tur, inferiùs ab anima humana est, quae fa-

cta est vt summum bonum superiùs posside-

ret, cuius possessione beata fieret.

XXXVII. [Heu mihi quia incolatus meus prolongatus est!]

Heu mihi quia incolatus meus pro-

longatus est! habitaui cum habi-

tantibus Cedar, multùm incola

fuit Anima mea.Psal. 119.

AN peragit solitis Phoebi rota cursibus annum,

Sidereumq́ suo tempore finit iter?

Credideram fractis currum consistere loris,

Tempora tam lentis ire videntur equis.

Hei mihi, decretos iam dudum expleuimus annos,

Nec tamen è vitâ cedere Parca iubet!

Cur mea tam longo ducuntur stamina filo?

Debueras, Lachesis, deproperasse colum.

Ecquid in his adeò delectet viuere terris?

Quídve quod inuitet, tristis hic orbis habet?

Quaelibet, ah! simili mihi mors minùs aspera vita est,

Si genus hoc mortis vita vocanda fuit.

Nempe gradu stabili nihil hîc immobile constat,

Cuncta sed assiduâ mobilitate fluunt.

Manè dies oritur Phoebaeo splendidus auro,

Squallidus emoritur, nocte premente, dies.

Nox subit Astronum rutilis comitata choreis,

Nox iterum Coelo, sole fugante, fugit.

Nunc Zephyro gremium tellus spirante recludit,

Nunc claudit gelidos, flante Aquilone, sinus.

Nunc canet niuibus, nunc spargitur alba pruinis,

Nunc tepidi foliis veris amicta viret.

Mollia iam liquidas pandunt freta nauibus vndas,

Iam tenet inclusas vnda gelata rates.

Nunc agitant tumido venti fera praelia Ponto,

Nunc stagnat placidis caerula Tethys aquis.

Humidus effusis nunc liquitur imbribus aether,

Nunc aqueâ nitidus stat sine nube Polus.

Nunc fragor horrisono Coelū quatit omne tumultu,

Nunc silet, & superas pax tenet alta plagas.

Denique (quae reliquos superant incommoda casus)

Moesta ferè in mediis vita trahenda feris.

Quaeq́ domus hominum, magè sunt spelaea ferarum,

Quiq́ homines, hominum nil nisi nomen habent.

Scilicet insidiae, fraudesq́, doliq́ triumphant,

Nec, nisi quod rigido, ius datur ense, viget.

Exulat hinc pietas, terrisq́ Astraea recessit,

Fasq́ relegatum sub pedibusq́ iacet.

Adde loci faciem; locus est inamabilis, & quo

Libera vix risu soluere corda queas.

Martius, heu! saeuis ardet furor vndique bellis!

Nec numerat plures altera terra neces.

Hostibus in medijs, inter gladiosq́, facesq́,

Hâc geris arma manu, quâ seris arua manu.

Quis velit in tantis tolerare laboribus annos,

Sortis & assiduis ictibus esse scopus?

Hei mihi, decretos, iam dudum expleuimus annos!

Tempora cur fati sunt ita lenta mei?

Tempora cùm numero (numero quae saepiùs exul)

Iure graues damnat nostra querela moras.

Nec scio quae coecas hebetent obliuia mentes,

Omnia queis longi sunt sua vota, dies:

Crediderim miserae nescire pericula vitae,

Nec quàm sit grauis hic conditione locus.

Nam bona siderei si nossent maxima mundi,

Arceri patriâ se quererentur humo.

Sed procul absentes coelestia gaudia fallunt,

Raraq́ de Coelo nuncia rumor habet.

Hei mihi, quàm procul his distas, mea patria, terris!

Quàm procul à Coeli finibus exul agor?

Exulibus quondam tellus fuit vltima, Tybur;

Me profugam fatis vltimus orbis habet.

Et nondum infaustas colui satis incola sedes,

Squallentes tenebris, tristitiâq́ domos?

Sexia Ceres caesis quoties procumbit aristis,

Seruus ab Haebreo pilea sumit hero:

Cur ego non etiam seruili emancipor agro?

Et rudis immunem verbere virga facit?

Cur patriae sines, portusq́ relinquere cogor,

Nec sinor aetherios exul adire lares?

Deserit externas peregrina Cyconia sedes,

Inq́ suas reuolat, per mare vecta, domos.

Nuncia veris auis, nidos quoque mutat hirundo,

Cùm redit ad notos Bistonis ales agros.

Vrbe relegatus, patrijs Antistius oris,

Redditus, exilij fine fauente, fuit.

Hei mihi, cognatis cur exul abarceor astris?

Nec sinor illa meo tangere regna pede?

Lux mea, rumpe moras, satis his habitauimus oris,

Aut quo non potui corpore, mente ferar.

Psal. 119.

Heu mihi quia incolatus meus prolonga-

tus est! habitaui cum habitantibus Ce-

dar, multùm incola fuit Anima mea.

Aug. medit. cap. 21.

TAEdet enim me, Domine, valde vitae

huius, & istius aerūnosę peregrinationis!

Aug. ser 42. de verbis Domini.

Tota quippe vita ista, intelligentibus tri-

bulatio est; sunt enim duo tortores animae,

non simul torquentes, sed cruciatu alternā-

tes. Horum duorum tortorum nomina sunt,

timor & dolor. Quando tibi benè es, times;

quando malè es, doles.

Aug. medit. cap. 21.

Vita haec, vita misera, vita caduca, vita in-

certa, vita laboriosa, vita immunda, plena mi-

serijs & errotibus, quae non est vita dicenda

sed mors; in quâ momentis singulis mori-

mur, per varios mutabilitatis defectus, diuer-

sis generibus mortium. Mors ista vitalis, &

vita mortalis; licet his alijsq́ue sit respersa a-

maritudinibus, proh dolor! quàm plurimos

suis capit illecebris, & quàm multos suis fal-

sis promissionibus decipit.

Orig. hom 1. in psal. 38.

Dulcem [namque] hanc lucem, quâ nunc

vtimur, illi dicunt, qui dulcedinem verae lu-

cis ignorant, sed ne auspicia quidem veri lu-

minis vlla senserunt, nec sciunt Angelicam

vitam sperandam esse animae, cùm ex vani-

tate huius vitae euaserint.

Greg. lib 1 t. mor. in cap. 14. Iob.

Quid amissà coelesti patriâ, repulsus homo

delectatur exilio?

Ambr. de bono mortis. cap. 2.

Vitium [hoc est] nostrae infirmitatis, qui

voluptate corporis, & delectatione, vitaei-

stius capimur, & cursum hunc consummare

trepidamus, in quo plus amaritudinis, quàm

voluptatis est. At non sancti ac sapientes viri,

qui longaeuitatem vitę huius ingemiscebant,

dissolui & cum Christo esse pulcrius aesti-

mantes; denique diem generationis suae ex-

ecrabantur. sicut ille qui ait, pereat dies illa in

quâ natus sum. Quid enim est, quo haec vita

delectet? plena aerumnarum & sollicitudi-

num, in quâ innumerae calumniae & multae

molestiae, & multae lacrymae eorum qui affli-

ctantur molestijs; & non est, inquit, qui eos con-

soletur, & ideò laudat Eccles. defunctos magis

quàm viuentes.

Aug. solilo. cap. 2.

Vita [certè] mea, vita fragilis, vita caduca,

vita quae quanto magis crescit, tanto magis

decrescit; quanto magis procedit, tanto ma-

gis ad mortem accedit. Vita fallax & vmbra-

tica, plena laqueis mortis; nūc gaudeo, nunc

statim tristor, nunc vigeo, iam infirmor, nunc

viuo, statim morior, nunc felix appareo sem-

per miser, nunc rideo, nunc fleo; sicq́ue om-

nia mutabilitati subiacent, vt nihil vna hora

in vno statu permaneat.

Nec terra intrepida est, quatitur sed turbine venti,

Inq́ vicem cedunt tempora prompta sibi.

Nox tegit atra diem, tempestas aethera fuscat,

Astrorum obscurat sol radiansq́ decus.

Sol tegitur nebulis, rediuiuaq́ luna resurgit,

Dimidiâ Coelum parte latetq́ sui.

Naziā. carm. de humana nat.

Quae vita haec? tumulū à tumulo peto rursus, & ignis

Post tumulum rursus me tumulabit edax.

Idq́ ipsum est, quod viuo, velut rapidissimus amnis,

Qui sursum exoriens semper ad ima fluit.

Carm. de externi hominis vilitate.

Chrys. in Psal. 119.

Est enim praesens vita Incolatus & quid di-

co incolatus, cùm res sit vel incolatu inferior,

vnde Christvs etiā, ipsam vocauit viam,

dicens: angusta est porta, & arcta est via quae ducit

ad vitam.

Greg. lib. 23. mor. c. 24. in c. 33. Iob.

Via quippe est vita praesens, quâ ad patriā

ten dimus; & idcirco hîc occulto iudicio, fre-

quenti perturbatione conterimur, ne viam

pro patriâ diligamus. Solent enim nonnulli

viatores, cùm amoena fortasse in itinere pra-

ta conspiciunt, pergendi moras innectere, &

à coepti itineris rectitudine declinare; eorū-

q́ue gressus tardat pulcritudo itineris dum

delectat. Electis ergo suis ad se pergentibus

Dominus, huius mundi iter asperum facit, ne

dum quisque vitae praesentis, requie, quasi a-

moenitate viae pascitur; magis eum diu perge-

re, quàm citiùs peruenire delectet; ne dum

oblectatur in viâ, obliuiscatur, quod deside-

rabat in patriâ.

Sed haec est doctrina optima atque adeò

prima, scire nos esse inquilinos in vitâ praesenti.

Qui rerum quae hîc sunt est hospes, erit rerū

supernarum ciuis. Qui eorum quae hîc sunt,

est hospes; non lubēter versabitur in praesen-

tibus. Non domus, non pecuniae, non alimē-

ti, nec alterius eiusmodi curam gerit, sed

quemadmodum qui in aliena versantur, ni-

hil non agunt & procurant vt patriae suae re-

stituantur, & quotidie vrgent & festinant, vt

eam quae eos tulit, videant. Ita etiam qui a-

more fururorum tenetur, nec rebus praesen-

tibus aduersis animum demitter, nec secun-

dis efferet, sed vtrasque praetercurret tam-

quam qui viam ingreditur. Quocirca iube-

mur etiam dicere in Oratione: Adueniat Reg-

num tuum, vt illius diei desiderium & cupidi-

tatem animo nostro versantes & ipsum prae

oculis habentes, ne videamus quidem prae-

sentia. Si enim Iudaei Hierosolymam deside-

rantes, etiam postquam liberati sunt, deflent

praeterita; quaenā dabitur nobis venia, quae-

nā relinquetur defensio, si non supernae Hie-

rusalem teneamur vehementi desiderio? Vi-

de ergo quomodo hi quoque lamentantur,

quod cum illis versentur: Habitaui dicentes,

cum tabernaculis Cedar, multùm incola fuit Anima

mea: Hîc enim non solùm deflent quòd in a-

liena habitent, sed etiam cum Barbaris ver-

sentur. Neque enim haec vita est eò tantùm

laboriosa, quòd plurimam habet vanitatem

Chrys. in psal. 119.

& curas importunas, sed quòd etiam multus

sit malorum prouentus. Nihil est autem gra-

uiùs & molestiùs, quàm quae est cum huius-

modi hominibus congressio. Est Barbarorū,

cum ijs in quos imperium obtinuerunt, in-

star ferarum agere; vt qui tugurijs & tento-

rijs vtantur, & ad immanitatem ferarum sint

redacti: sed his multo sunt efferationes, rap-

tores, auari & qui impudicè ac libidinosè &

in delicijs vitam transigunt. Multùm incola fuit

anima mea; non multùm propter multitudi-

nem, sed propter rerum difficultatem. Etsi

enim sit exiguum, videtur esse multum ijs

qui affliguntur. Nonnulli è vulgo, pusilli &

abiecti animi, qui etsi per multos annos vi-

xerint eos paucos esse dicunt. Quibus, quid

esse potest à ratione alieniùs? quid verò cras-

siùs ijs, qui coelo proposito, & ijs bonis quae

sunt in coelis, quae nec oculus vidit, nec auris au-

diuit, ore hiante vmbras stupent, nec volunt

vitae praesentis Euripum traijcere, in perpe-

tuis fluctibus, tempestatibus & naufragijs

volutati?

Nysse.

O vita quę tantos decipis, de proprijs tan-

tos seduxisti, tantos excoecasti! Quae dum

surgis, nihil es: dum videris vmbra es, dum

exaltas fumus es. Dulcis es stultis, amara sa-

pientibus; qui te amat, non te cognoscit; qui

te contemnunt, ipsi te intelligunt. Vae qui ti-

bi credunt! Beati qui te contemnunt! vera

non es vita, quam te ostendis. Alijs ostendis

te longam, vt perdas in finē, vt faciant quod

volunt; alijs breuem, vt dū poenitere volunt,

non permittas. Sic est vita nostra, quasi ho-

mo in domo alienâ, nesciēs quâ horâ vel die

Dominus domus dicat: vade foras, quia non

est tua domus in quâ es. O saeculum vanum!

quid nobis tanta promittis, dum decipis?

Aug. ser. 49. ad fratres in Eremo.

Ambr. in orationib.

Erraui, fateor, sicut ouis perdita, & incolatus

meus prolongatus est, atque procul protectus

sum à facie Dei mei, in hanc exilij coecitatem,

vbi expulsus à Paradysi gaudijs, deploro

quotidie mecum super miserias captiuitatis

meae, lugubre carmen, ingentesq́ue lamenta-

tiones, dum recordor tui, mater Hierusalem,

dum stant pedes mei in atrijs tuis sancta &

decora Sion!

Heu quassa nostra Christe mi, vis concidit!

Heu quas procellas excitat corpus mihi!

Heu quàm incolatus se meus longè extulit!

Omninò rerum sum satur praesentium,

Census, inopiae, gaudij, molestiae,

Famae, dedecoris, hostium & chari gregis.

Naziā. ad Christum. Alibi optans sinem vitae.

Infelices quorum vita est in exilio, vita in

periculo, finis in dubio, nesciens finē nostrū

quia omnia in futurum reseruantur incerta.

Adhuc in Pelagi fluctibus versamur suspi-

rantes ad te, portum maris. O patria nostra!

patria secura! à longè te videmus, ab hoc ma-

ri te salutamus, ab hac valle ad te suspiramus,

& nitimur cum lacrymis, si quomodo ad te

perueniamus.

Aug. solilo. cap. 35.

Aug. medit. cap. 18.

Sed quia dum sumus in corpore peregrinamur à

te Domine, non habemus hic ciuitatem manentē,

sed futuram inquirimus; noster autem muni-

cipatus in coelis est. Ideò duce gratia tuâ, in-

gredior in cubile cordis mei: & canto tibia-

matoria, Rex meus, & Deus meus, gemēs in-

enarrabiles gemitus, in loco peregrinationis

meae, vbi cantabiles mihi sunt factae iustificationes

tuae. Et recordans Hierusalem, extendo in eā,

sensum cordis; Hierusalē patriam meā, Hie-

rusalem matrem meam, te q́ue super eam re-

gnatorē, illustratorē, patrē, tutorem, patro-

num, rectorem, pastorē, castas & fortes deli-

cias, solidū gaudiū & omnia bona, ineffabilia

simul omnia, quia vnū summū & verū bonū.

Aug. solilo. cap. 35

O gaudiū super gaudiū, vincēs omne gau-

dium, extra quod non est gaudium! Quando

intrabo in te, vt videā Deum meum, qui ha-

bitat in te? Ibo illuc, & videbo visionē hanc gran-

dem. Quid est, quod me detinct? Heu me, quia

incolatus meus prolongatus est! Heu me, quamdiu

dicetur mihi; vbi est Deus tuus? Quam diu dice-

tur mihi; expecta, reexspecta? & nūc, quae est expe-

ctatio mea, nónne Domine Deus meus? Saluatorem

expectamus Dominū nostrū Iesvm Christvm,

qui reformabit corpus humilitatis nostrae configura-

tū corpori claritatis suae. Expectamus Dominū quādo

reuertatur à nuptijs, vt inducat nos ad suas nuptias.

XXXVIII. [Infelix ego homo]

Infelix ego homo, quis me liberabit

de corpore mortis huius?Ad Roman. 7.

INfelix! vbi nunc bona tot, quae perdita plango,

Sed frustrà, planctu non reuocanda meo?

Tot bona! quid repetis dolor? ah! meminisse nocebit:

Amissae cruciant dum memorantur opes.

Vtilius veteris fortunae nescius esses,

Cùm mala sors fato deteriore premit.

Passim hominum satira est, decepti noxa parentis,

Stultitiae solus scilicet ille reus.

Adam, Adam simplex; Adam, Adam vxorius audit;

Pluribus, aut totidem vapulat Eua probris.

Non ego sic: sed, si gemitus sinit edere vocem,

Pars, fateor; mundi in crimine, magna fui.

Te quoque, cui primos studum damnare parentes,

Peccati memorem conuenit esse tui.

Cùm vitae & mortis non felix alea iacta est,

Collusor proaui dilapidantis eras.

Credite posteritas, Adam vos estis & Eua,

Et vestrae pomum corripuêre manus.

Hinc nudi, gens pelliceâ dignissima zonâ,

Et pudor & dolor, & Numinis ira sumus.

Non querar acceptae tot publica vulnera cladis,

Materies elegis sum satis apta meis.

Ordior à cunis; hîc mecum lacryma nata est,

Hic docuit vitae syllaba prima, queri.

Mensis erat Maius, mensis gratissimus orbi,

Sed, mea si reputem fata, December erat.

Septima lux ibat, quae si suprema fuisset,

In cineres isset muta querela meos.

Cùm tandem post luctam vteri, horribilesq́ vlulatus;

Progenies ceruae parturientis eram.

O Mater, scio, tunc Mater, noua facta Rebecca es,

Tunc serus subijt virginitatis amor.

Diriguit nutrix, pallens pater ora retorsit,

Et cunae in laeuum procubuêre latus.

Horror & horror erat, vox omnibus, omnibus vna,

Heu puer, heu quantis gignitur ille malis!

Atra dies, Aegyptiacâ dignissima nocte,

Quâ, de me, licuit dicere; Natus homo est.

Atra dies! neque te Titan, neque Cynthia nôrit,

Nec stata qui Coeli tempora, Ianus agit.

Illa dies, abeat graias orsura Kalendas,

Nullus eam cupiat mensis, habere suam.

Si redeat, redeat piceis frontem obsita nimbis,

Et gelidum densâ grandine tunsa caput.

Tum tonitru & fulmen funesto aduerberet igne,

Et sibi sic hostem nouerit esse Deum.

Sentio iam, quod fatidici plorastis amici:

Mentitur vitae, clepsydra nulla meae,

Tanti erat haec soboles, lacrymis assueuimus indè,

Indè, oculos rarò deseruêre meos.

Nam postquā posita est praetexta, nucesq́, trochusq́.

Et bulla ad patrios victima facta lares;

Tunc ego, quae meliùs nescirem, discere coepi:

Primus erat, sortem plangere posse, dolor.

Et vix posse datum est, saepè obluctata fuit mens,

Naturae impatiens subpede colla premi.

Surgere saepè adnixa, suoq́ irrumpere Coelo,

Nec poterat pigrâ tollere corpus humo.

Tum vibrans oculos, oculos tristi imbre natantes,

Ah superi! dixit, (caetera fletus erant)

Et rursum ah! ah! (sed per luctisonos singultus

Ipse sibi obsistens non sinit ire dolor)

Sic puto Rex fremuit, dum crescere cornua sensit

Qui bos ex homine est, de boue factus homo.

O Deus, ô superi, patientia vincitur! ô quis,

Qui me mortali corpore soluat; erit?

O quis erit? nostris qui cantet in auribus, istud

Quod voueo toties, ilicet, ô quis erit?

Ille, necaturum mihi mergat in ilia ferrum,

Pocula Thessalico misceat ille fauo.

Nec liquido plumbo, nec auaro terreor vnco,

Mors miserae quâuis condicione placet.

Aeratos gemitu doceam mugire iuuencos,

Supposito quamuis excrucianda rogo.

Aut etiam iubear (quamquam pudor ista vouere)

Inter Vlysseos exululare lupos.

O Deus, ô superi, patientia vincitur! ô quis

Qui me mortali corpore soluat, erit?

Parce Deus, ne crudelem vox impia iactet,

In furias quando praecipitata ruit.

Hîc propè barbaries poterit clementia dici,

Ad poenas veniat si stupefacta meas.

Corpora corporibus coniunxit mortua viuis

Ille, hominem quem vix dicere fama potest.

Me viuum cruciat (magis hoc ferale) cadauer;

Nec, quae dissidium finiat hora, venit.

O Deus, ô superi, patientia vincitur! ô quis

Qui me mortali corpore soluat, erit?

Ad Rom. 7.

Infelix ego homo! quis me liberabit de

corpore mortis huius?

Ambr. ser. 22. in psal. 118.

QVomodo viuit anima operta mortis

inuolucro?

Naziā. ora. 16.

Corpori quonammodo coniunctus sim,

haud equidem scio; quoque pacto simul &

Imago Dei sim & cum coeno voluter; quod

& cùm pulcrâ valetudine est, bello me la-

cessit; & cùm bello premitur, moerore me af-

ficit: quod & vt cōseruum amo, & vt inimi-

cum odi atque auersor; quod & vt vinculū

fugio & vt cohaeres vereor: si debilitare illud

& conficere studeo, iam non habeo quo so-

cio & opitulatore ad res praeclarissimas vtar;

sin contrà, vt cum socio & adiutore mitiùs a-

gam, nulla iam ratio occurrit quâ rebellan-

tis impetum fugiam, atque à Deo non exci-

dam, compedibus degrauatus, vel in terram

detrahentibus vel in eâ desinentibus. Hostis

est blandus & placidus, insidiosus amicus. O

miram coniunctionem & alienationem!

Quod metuo, amplector; quod amo perti-

mesco. Antequam bellum gesserim, in gratiā

redeo; antequam pace fruar, ab eo dissideo.

Cur carnis laqueis tu me, Pater, implicuisti?

Cur vitae miserae, cur coenosoq́ barathro?

Naziā. carm. ad Christum.

Ecce corpus quod corrumpitur, aggrauat ani-

mam. Vitam ergo habet anima in corpore

corruptibili. Qualem vitam? oncra patitur,

pondera sustinet. Ad ipsum Deum cogitan-

dum (sicut dignum est ab homine cogitari

Deum) quanta impediunt veluti interpel-

lantia de necessitate corruptionis humanae?

Quanta reuocant? quanta à sublimi intētio-

ne detorquent? quanta interpellāt? quae tur-

ba phantasmatum? qui populi suggestionū?

[Iam] quis non aegrotat in hac vitâ? quis non

longum languorem trahit? Nasci hîc in cor-

pore mortali, incipere aegrotare est. Quoti-

dianis medicamentis fulciuntur indigentiae

nostrae. Quotidiana medicamenta sunt refe-

ctiones omnium indigētiarum. Fames, nón-

ne te occideret, nisi medicamentum appo-

neres? Sitis, nónne te perimeret, nisi eam tu

bibendo non penitus extingueres, sed dif-

ferres? reditura est enim sitis paullulùm tem-

perata. Temperamus ergo istis somentis ae-

rumnam aegritudinis nostrae. Stando lassatus

eras, sedēdo reficeris: ipsum sedere medicina

est lassitudinis. In illa medicina rursus lassaris,

diu sedere non poteris. Quicquid est, vbi fa-

tigationi succurritur, alia fatigatio inchoatur.

Aug. in ps. 102.

Quod meliùs ostendimus; si priùs carnis

& pòst, pondera mentis exprimamus. vt e-

nim taceamus hoc, quod dolores tolerat,

quod febribus anhelat, suâ quâdam aegritu-

dine constringitur. Ipsa haec corporis nostri,

quae salus vocatur, aegritudo est. Nam otio

tabescit, opere deficit: inediâ deficiens, cibo

reficitur vt subsistat; refectione lassessens,

abstinentiâ releuatur, vt vigeat; aquâ perfun-

ditur ne arescat; linteis tergitur, ne ipsa ni-

mis perfusione linquefiat; labore vegetatur, ne

quiete torpeat; quiete refouetur, ne laboris

exercitatione succumbat; fatigatur vigilijs,

somno reparatur; oppressa somno, vigilijs

excutitur, ne suâ peius quiete lassetur; vesti-

bus tegitur, ne frigoris aduersitate penetre-

tur; quaesito calore deficiens, aurarum flatu

refouetur; cumq́ue indè molestias inuenit,

vnde vitare molestias quaesiuit, malè saucia-

ta (vt ita dixerim) de ipso suo medicamine

languescit. Remotis ergo febribus, cessanti-

busq́ue doloribus, ipsa nostra salus aegritudo

est, cui curandi necessitas numquam deest.

Quot enim solatia ad viuendi vsum quaeri-

mus, quasi tot, aegritudini nostrae medicamē-

tis obuiamus. Sed ipsum quoque medicamē,

in vulnus vertitur, quia exquisito remedio

paulò diutiùs inhaerentes, ex eo grauiùs defi-

cimus, quod prouidè ad refectionem para-

mus. Ipsa quoque mens nostra, à secreti inte-

rioris securo gaudio exclusa, modò spe de-

cipitur, modò pauore vexatur, modò dolore

deiicitur, modò falsâ hilaritate releuatur;

transitoria pertinaciter diligit, eorumq́ue a-

missione incessanter atteritur, quia & inces-

santer, cursu rapiente, permutatur

Greg. c. 22. in cap. 7. Iob.

Bonau. cap. 1. solilo.

Habes, ôanima mea, inimicum. domesti-cum, hostem amicum, aduersarium propin-

quum, qui tibi malum pro bono reddidit, &

sub specie amicitiae crudelior existens inimi-

cus, his omnibus & alijs infinitis bonis te pri-

uauit! Hic hostis, (saluâ tuâ reuerentiâ) est

caro infelix & misera, multū tamen tibi dul-

cis & dilecta. Hanc cùm pauisti, inimicum

pessimum contra te erexisti. Hanc cùm ho-

norasti, hostem crudelissimum contra te ar-

masti. Scio, inquit, Bernardus, ô anima, quē-

dam qui plures annos tecum vixit, ad men-

sam tecum sedit, cibū de manu tuâ sumpsit,

& in sinu tuo dormiuit; cùm voluit, tecum

colloquium habuit. Hic iure haereditario ser-

uus tuus est, sed quia delicatè nimis enutristi

eum, & virgae pepercisti, leuauit calcaneum

super caput tuum, & te in seruitutem rede-

git. O anima miserabilis & misera, quis te li-

berabit de vinculo improperij huius! Recor-

dare, ô anima, primordia tua; attende quod

es insignita Dei imagine. Quid tibi cū carne,

vnde ista pateris? si diligēter cōditiones eius

aduertis, numquā vilius sterquiliniū vidisti;

si eius miserias enumerate velis, quā onusta

sit peccatis, pruriēs cōcupiscentijs, occupata

passionibus, polluta illusionibus, cō fusione

plena, ignominiâ repleta, quid de eâ habes

aliud quā cogitationes foedas & immundas?

Exitiosa caro, Beliae tenebrosa procella,

Exitiosa caro, quâ fluit omne scelus!

Coenum, massa grauis plumbi, limosa catena,

Bellua pugnaci prodita materiâ.

Pestifer aestus, heraeq́ tuae vinclum atque sepulcrum

Formae, quae superâ venit ab arce mihi.

Naziā. carm. aduers. carnē.

Bern. ser. de tripl. gen. cogita.

Non sine causâ dictum est; hominem plas-

matum, non de terrâ quâlibet, sed de limo. Vi-

de enim quàm limosum sit corpus, quod ipsi

quoque spiritujtam fortiter, & paenè indisso-

lubiliter inhaeret, vt vix cum multâ affli-

ctione possit aliquando separari.

Eia age mens; nam te nunc alloquar, atque ea dicam

Quae fore narratu non aliena puto.

Ecquid es, ô mea mens? & quis tibi contigit ortus?

Atque cadauer olens quis tibi fortè dedit?

Quis solidis vitae astrinxit grauibusq́ catenis,

Pendentem assiduè lumina fixa solo?

Naziā. car. de muma nat.

Vniuersa vanitas omnis homo viuens, quî autē

de hâc vitâ accipiatur ista sententia; audi Ec-

clesiasten protestantē & dicentē; laudaui om-

nes qui mortui sunt super omnes qui viuūt, quicūque

ipsi viuunt vsque modò, & bonus super istos duos qui

nondū natus est. Laudat ergo mortuos plusquā

viuos; quia illi hoc saltē lucri habēt, quòd de

vinculis huius corporis liberati sunt, nec vl-

tra carne ac pellibus induti sunt, nec ossibus

ac neruis inserti sūt, nec vltra subiacēt neces-

sitati corporis. Si ergo intellexisti, quale sit

viuere in carne (etiamsi Moyses sit quis, vel

quisquis ille est) molesta ipsi est ista vita. Nō

enim à corruptione resoluitur, quae mortali

corpore, terrenoq́ue circumdatur. vide ergo,

quoniam vniuersa vanitas est omnis homo viuens;

contēnamus istā vitā, & festin emus ad san-

ctam vitā & beatā ac verā & in illam animo

& mente tendamus, omni vanitate discussâ.

Orig. hom. 1. in psal. 38.

Aug. lib. 13. de Ciu. cap. 10.

Ex quo enim quisque in isto corpore mo-

rituro esse coeperit, numquam in eo non agi-

tur, vt mors veniat. Hoc enim agit eius mu-

tabilitas, toto tempore vitae huius, si tamen

vita dicenda est, vt veniatur in mortem.

Ambr. lib. de bon. mortis cap. 2.

Pereat dies in quâ natus sum, aie bat Iob: Quid

enim est quod haec vita delectet, plena ae-

rumnarum & sollicitudinum, in quâ innu-

merae calumniae & multae molestiae & multae

lacrymae eorum qui afflictantur molestijs, &

non est, inquit, qui eos consoletur. Et ideò laudat

Ecclesiastes defunctos magis quàm viuētes,

& optimus, inquit, supra hos duos, qui nondū natus

est. Et alibi idem Ecclesiastes, meliorem lon-

gaeuo viro asseruit, quem ab ortu eiecit ma-

ter sua, quia non vidit hęc mala, quae fiunt in

hoc mundo, nec in has venit tenebras, nec

in vanitate ambulauit saeculi. Quid enim

boni est homini in hâc vitâ?

Aug. in Ps. 102.

Cognouit se Paulus in miseriâ, in gemitu,

in rixâ, in contentione; ipse secum sibi non

concordans, à se dissonans, à se resiliens. Et

quid ait optans pacem, pacem veram, pa-

cem supernam? Infelix ego homo, quis me libera-

bit de corpore mortis huius?

XXXIX. [Coarctor è duobus]

Coarctor è duobus, desiderium ha-

bens dissolui, & esse cum Chri-

sto.Ad Philip. 1.

QVid faciam gemini flammata, cupidine voti?

Anteferam terras? anteferámne Polum?

Tutius abrupto corpus dissolvere nodo,

Tristia quàm capto vincula ferre pede.

Iamq́ mei toties mihi ianua pulsa sepulcri,

Dura sed ad nullas ianua mota preces.

Pergite nere bonae restantia stamina Diuae,

Nec Laetho clausas esse iubete fores.

Aspice, lux, quanto luxentur brachia nisu;

Vtq́ ferè à membris distrahar ipsa meis.

Distrahar vt mediam tibi me coniungere possim,

Vnaq́ sit saltem pars tibi nexa mei.

Non sinis, & rides nil proficientia vota,

Quodq́ negas toties, vis tamen vsque peti.

En peto quod renuis, geminasq́ exporrigo palmas,

Et tibi, quas nequeo nectere, tendo manus.

Saepè mihi de te, mendacia dulcia fingo,

Vincula ceu positâ compede fracta forent:

Et dico; meus hic, prendiq́ & prendere certat,

Meq́ sed vt video, dissimulanter amat.

Tam bona credulitas erat haud indigna fauore,

Debueratq́ meos expedijsse pedes.

Si tamen implicitam pedicis, cupis vsque teneri,

Hîc ego conatu deficiente cadam.

Ast redit, & velut allabens sese ingerit vltrò,

Spemq́ iterum nutu sollicitante facit.

Surgam supremumq́ amplexibus obuia curram,

Collaq́ furtiuâ fraude, negata petam.

Quàm propè, quàm propè sum! vestis pars vltima tacta est,

Iam puto, vicinâ prendere posse manu.

O Amor! ô dolor! affectum deludis hiantem,

Decipit amplexus mobilis aura meos!

Et licet aut digitis tribus aut vix quattuor absis,

Semotus medio crederis orbe mihi:

Nempe pater Pelopis sic poma fugacia captat,

Poma datam toties fallere docta fidem.

Dum modò prona arbos patulo super incubat ori,

Osq́ iterum, fructu decipiente, fugit.

Ludicrares Amor est, falliq́ & fallere gaudet,

Sed fraus supplicio non caret illa suo.

Decepti, quo tormento crucientur amantes

Exemplo poterit discere quisque meo:

Quique alium ludit (sed rarum est ista fateri)

Ipse suo patitur vulnera facta dolo.

Nescieram, mea lux, istis te fraudibus vti,

Sed nimis expertam iam sua poena docet.

Vt canis indomitâ iactans ceruice catenas,

A populo solui praetereunte rogat;

(Ni faciat, querulis vlulans latratibus auras,

In sua conuerso vincula dente furit)

Sic queror & supplex toties ad vota recurro,

Vt praestes, quam me poscere cernis, opem.

At postquam implacido vertisti lumina vultu,

Nec placuit pedibus demere vincla meis.

Clamaui; ô truculentum & inexorabile pondus!

Quin etiam dicta est saepè catena nocens.

Hanc trahat Autolycus, trahat hāc furiatus Orestes,

Aut qui tardipedes vertit in antra boues.

Sentiat hanc Scyticâ damnatus rupe Prometheus;

Aut Scinis, aut scelerum quis feritate prior.

Scilicet à nimio venit haec dementia luctu,

Error & hic, sese quo tueatur, habet.

Compedibus facile est saeuoq́ ignoscere ferro,

Durior at vinclis qui ligat illa, suis.

O vbi littoreâ vinctam qui rupe puellam

Bellerophon volucri rettulit ales equo?

En ego barbaricae constringor mole catenae

Seruus vt à rigido transfuga vinctus hero.

Et quoties patrias assurgere nitor in auras,

Deprimor hospitij pondere victa mei.

Nempe ita dat pueris captus ludibria passer

Dum fugit & reuocant fila reducta fugam.

Et licet è dominis coenétve, bibatve labellis,

Mauelit in syluas liber abire suas.

Sic quamuis nitidâ pastae bene corte palumbes,

Anteferant caueae rusq́, nemusq́ suae.

O mea si lacrymis mollescere vincula possent!

Dudùm essent lacrymis mollia facta meis.

Lux mea, tende manus; contra tibi tendo catenas

Has nisi qui vinxit soluere nemo potest.

Ad Philip. 1.

Coarctor è duobus, desiderium habens

dissolui, & esse cum Christo.

Aug. medit. cap. 37.

QVid faciam miser ego, grauedine

compedis mortalitatis meae constrictus?

quid faciam?

Quaenam haec lex? cur me constringunt vincula carnis?

Spiritus & socium tam graue corpus habet?

Naziā. car. de. animae calam.

Aug. in Ps. 78.

Compedes sunt infirmitas & corruptibilitas

corporis, quae aggrauant animam; ab his

compedibus concupiscebat dissolui Apostolus

& esse cum Christo.

Aug. manu. cap. 8.

Vtinam remissa peccatorum mole, me [quo-

que] vltimum seruorum Christi, iuberet

Diuina pietas, hanc carnis sarcinam depone-

re, vt in suae Ciuitatis gaudia aeterna repau-

sandus transirem!

Corporeâ nec mole grauis mens vergat ad ima,

Ac velutiplumbi massa profunda petat.

Naziā carm. de animae calamit.

Me miserum, caro quem remoratur perfida; coeli

Ad Dominum, cursu dum properante feror!

Naziā. in luctu.

- Echenaeidis instar

Quae velut iniectâ properantem compede puppim

Detinet. -

Naziā. praecep. ad Virgines.

Ah grauibus me solue, Pater supreme, catenis,

Inq́ Beatorum me trahe sancte choros!

Naziā. in luctu.

Ambr. de bono mortis, cap. 3.

Soluimur enim hoc nexu animae, & corporis,

cùm recedimus: vnde & Dauid ait, dirupisti

vincula mea. Mors igitur solutio est animae &

corporis. Denique & in Apostolo docuimus

lectum; dissolui & cum Christo esse multo

melius. Solutio autem ista, quid aliud agit,

nisi vt corpus resoluatur & quiescat; anima

autem conuertatur in requiem suam, & sit

libera, quae si pia est cum Christo futura sit?

Quid igitur in hac vitâ aliud iusti agunt, nisi

vt exuant se huius corporis contagionibus,

quae velut vincula nos ligant, & se ab his mo-

lestijs separare contendant, renuncient volu-

ptatibus atquae luxuriae, fugiant flammas li-

bidinum?

Iustos enim quamuis nullus desideriorum

carnalium tumultus possideat; duris tamen

vinculis eos in hâc vitâ positos, suae molestia

corruptionis ligat: scriptum quippe est: Cor-

pus quod corrumpitur aggrauat animā. Eo itaque

ipso quo adhuc mortales sunt, corruptionis

suae pondere grauantur, & astricti molestiâ vincti

sunt, quia in illâ adhuc libertate vitae incorru-

ptibilis non exurgunt. An non duro molestiae

vinculo ligantur, quorum nimirum mens, sine

labore, in ignorātiâ soluitur, & non nisi cum

studio laboris eruditur? quae coacta erigitur,

libens iacet, ab infimis vix leuatur, & tamen

eleuata protinus labitur semetipsam laborio-

sè vincendo, superna conspicit sed reuerbe-

rata. An non duro molestiae vinculo ligan-

tur, quos cùm accensus spiritus ad sinum pa-

cis intimae pleno desiderio pertrahat, feruen-

te certamine, caro perturbat? Quibus exce-

ptis etiam ea vincula sustinent, quae grauis ex-

teriùs necessitas astringit; esurire quippe siti-

re, lassescere, vincula corruptionis sunt, quae

scilicet solui nequeunt, nisi cùm in illam im-

mortalitatis gloriam, nostra mortalitas per-

mutatur.

Greg. lib. 4. moral. cap. 40.

Idem cap. sequent.

Sed cùm corruptibili carne exuimur, qua-

si ab his, quibus nunc astringimur, molestiae

vinculis relaxamur. Praesentari namque iam

Deo cupimus, sed adhuc mortalis corporis

obligatione praepedimur. Iure ergo vincti di-

cimur. quia adhuc incessum nostri desiderij, ad

Deum liberum non habemus. vnde bene Paullus

aeterna desiderans, sed tamen adhuc corru-

ptionis suae sarcinam portans, vinctus clamat:

Cupio dissolui, & esse cum Christo; dissolui e-

nim non quaereret, nisi se procul dubio vin-

ctum videret. Hęc autem vincula, quia certissi-

mè rumpenda in resurrectione conspexerat,

iam quasi rupta gaudebat Propheta cùm di-

ceret: Dirupisti vincula mea, tibi sacrificabo ho-

stiam laudis.

Ambr. lib. de bono mort. cap. 2.

[Sic] Simeon se dimitti postulabat à Do-

mino, quasi à vinculis quibusdam ad liberta-tem festinaret. Sunt enim velut vincula quędam

corporis huius, & quod grauius est vincula tē-

tationum, quae nos alligant & ad iniuriam captiui-

tatis astringunt quâdam lege peccati. Quid

igitur tantopere istam vitam desideramus in

quâ, quanto diutiùs quis fuerit, tanto maiore

oneratur sarcinâ peccatorum? vnde Iacob di-

xit: dies annorum vitae meae, centum triginta, mini-

mi & mali; non quia dies mali, sed quia nobis

accessu dierum, malitiae incrementa accu-

mulantur.

Nullus enim dies sine nostro peccato prae-

terit: vnde egregiè Apostolus ait: mihi viuere

Christvs est, & mori lucrum; aliud ad neces-

sitatem vitae referens, aliud ad mortis vtilita-

tem. Et addidit. Dissolui enim & esse cum Chri-

sto multo melius; permanere autem in carne ma-

gis necessarium propter vos.

Sed sicut auceps auium aut visco aut reti in

grano aliquo captum, tenet passerem, & manu

suâ subtilissimo funiculo ligatum retinet, & quasi

dimittens laxum de manu suâ; dat ei liberam

volandi potestatem; at ille auidus ad volan-

dum, elapsumq́; se putans, alacer altiora ap-

petit; sed iste summum funiculum tenens, re-

stringit eum cùm volauerit, & ad se trahit ab

spe volandi & viuendi deceptum; ita & dia-

bolus versutus venator & per spiritum prae-

sumptionis, laqueo suo deceptum implicat

hominem. Qui semel haeserit, vult quidem

ab eo euelli, sed vinculum velox venator te-

nens, reuocat captum semel in laqueo & re-

uolutum premit.

Chrys. ser. de poenit.

Idem homil. 55. ad pop. Antio.

Quousque [ergo] hîc erimus affixi? adhae-

simus terrae tamquam vermes, in coeno vo-

lutamur: corpus de terrâ nobis Deus contu-

lit, vt ipsum & in coelum reuehamus, non vt

animam per ipsum ad terram detrahamus. Ter-

renum est, sed si velimus efficitur coeleste?

trahe te ipsum ad illum, qui te sursum tollit.

pondere quodam vetustatis grauaris.

Erige te mea mens, capiant te obliuia mundi,

Nec trahat in vitium te male-blanda caro.

Naziā ad animam.

Bonau. cap. 1. solilo.

Eia dulcissime Iesv, transfige saluberri-

mo vulnere amoris tui medullas animae

meae, vt verè ardeat, langueat & liquefiat, &

solo tuo desiderio deficiat, cupiat dissolui & esse

tecum. Te solum semper esuriat, panem vitae

coelestis, qui de coelo descendisti! te siriat

fontem vitae, fontem aeterni luminis, torren-

tem verae voluptatis, te semper ambiat, te

quaerat, teq́ue inueniat, in te dulciter re-

quiescat!

XXXX. [Educ de custodiá animam meam]

Educ de custodiá animam meam,

ad confitendum nomini tuo.Psal. 141.

LIbera quae potui spatioso ludere Coelo,

Cernis, vt angusto carcere clausa premar?

Heu dolor! vt miseras me lux effudit in auras,

Ipsa loco caueae membra fuêre meae.

Pes compes, manicaeq́ manus, neruiq́ catenae,

Ossaq́ cancellis nexa catasta suis.

Quo mihi cognati natiua repagula claustri,

Damner vt hospitij compede vincta mei?

Siccine, more Chelys, breuibus tegar abdita conchis,

Angelicos inter vix minor vna choros?

O quoties quaesita fugae fuit ansa pudendae!

In votis quoties restis & vnda fuit!

Saepè quidem rapto felix Lucretia ferro,

Faustaq́ combibito Porcia dicta foco est.

Visa nec Assyriae tristis mihi sica puellae,

Heu nimis in geminas prodiga sica neces!

Sed negat haec animis Numen solatia captis.

Nec sinit hâc vinctos fata praeire viâ.

Ergo Syracosiis malim iacuisse cauernis,

Aut Danaës rigidâ delituisse serâ:

Nec verear curui Cretaea volumina septi,

Vnde citam rapuit Daedalis ala fugam.

Altaq́ Romulei neque sistent moenia valli,

Sorte Remi trepidem transilüisse sudes:

Mille Semirameos vel claudant ostia muros,

Flagitium clausas sit violasse seras.

Vt fuerit; mediâ saltem Babylone vagarer,

Liberaq́, hâc quamuis cingerer vrbe, forem.

Donec at haec captam retinent ergastula mentem,

Mens nequit agnati templa subire poli.

Quin suêta imperiis iacet hîc captiua voluntas,

Nec bona quae vellet, vincula velle sinunt.

Euge semel nostrae, mea lux, succede catastae,

Non sinet amplexus explicuisse locus.

Si tamen insidiae vel ahena repagula terrent,

Fac pateat demptâ ianua laxa serâ.

Captiuum gemitu fertur reuocasse Magistrum,

Oblitus caueae psittacus ipse suae.

Eia graues resera, noue Iane patulcie, vectes;

Non erit haec dextrae gratia prima tuae.

Angelico, memini, patefactas impete portas,

Claustraq́ suffractis dissilüisse seris;

Cùm stupuit lapsas manibus, pedibusq́ catenas,

Vixq́ Petrus patulas credidit esse fores.

Nullus obit nostris obses vadimonia vinclis?

Liberat Herculeâ Thesea nullus ope?

O vbi nunc Minyis fidissima turba maritis,

Vincula pro captis ausa subire viris!

Aut qui VVandalicis obses ergastula neruis,

Ipse sui capitis iussit abire lytro?

Lux mea, pande fores, inamoenaq́ claustra resolue,

Et sine sidereas aetheris ire vias.

Aut spectanda tuo vis ducar praeda triumpho,

Vt Scyticus caueae pompa Tyrannus erat?

En manus, en digiti rimis hiscentibus extant,

Cur ego non digitos tota manumq́ sequor?

Quâ caput, hâc reliquae subrepit cauda colubrae,

Cur mihi serpentis lubrica pellis abest?

Cortis obit toties volucris captiua fenestras,

Et notat an tacitae rima sit vlla fugae;

Nexaq́ sollicitans furtiuo vimina rostro,

Natiuas nemorum tentat adire domos.

O Catharis, niueiq́ polo comes agminis Agnes!

O casta Vrsulidum, Sophiadumq́ cohors!

Vos ego, dimidium vestri modò nobile testor

(Dimidium vester quod sibi iunxit amor)

Pandite ferratos, ergastula barbara, postes,

Inserar vt vestris dimidiata choris.

Dimidium felix, vinclis socialibus exsors,

Cui licet in plenas iam caluisse faces!

Lux mea, tam durum residet tibi pectore ferrum,

Vt neque captiuae commoueare prece?

Non ego, sed nostrae Tu maxima caussa querelae es;

Spectat enim laudes ista querela tuas;

Non benè conueniunt rigidis tua carmina clathris,

Quis queat in caueâ cantibus esse locus?

Libera quae vernis cantat auis Attica syluis,

Capta silet, solitos nec ciet ore modos.

Eia age, pande fores inamoenaq́ claustra resolue,

Et sine sidereas aetheris ire vias.

Aut tua si cupidam praeconia dicere temnis,

Inuidus in laudes efficiêre tuas.

Psal. 141.

Educ de custodiâ animam meam, ad con-

fitendum nomini tuo.

Aug. in ps. 145.

LAvdo quantum possum, tenuiter, exi-

liter, infirmiter. quare? quia quamdiu

sumus in corpore, peregrinamur à Domino.

Quare sic laudas Dominum? non perfectè,

non stabiliter? Interroga scripturam; quia

corpus quod corrumpitur aggrauat animam, & de-

primit terrena cogitatio sensum multa cogitantem.

Tolle mihi corpus quod aggrauat animam

& laudo Dominum. Tolle mihi terrenam ha-

bitationem, deprimentem sensum multa

cogitantem, vt à multis in vnum confluam,

& laudo Dominum. Quamdiu autem ita sum,

non possum; praegrauor.

Nihil enim praesens vita differre videtur à

carcere, sed sicut cùm triste illud introimus

habitaculum, circumdatos ac vinctos vide-

mus catenis, ita etiam nunc, si (extra omnia

nos phantasmata collocantes) vnius cuius-

que ingrediamur vitam, eiusq́ue animam

contemplemur, videbimus eam durioribus

ferro vinculis colligatam.

Chrys. in c. 4. Matth. ho. 14.

Amb. lib. de bono mortis, cap. 2.

In exitu ipso videamus, quemadmodum

anima decedentis, paulatim soluat se vinculis

carnis, & ore emissa, euolet tamquam carcereo

corporis huius exuta gurgustio.

Greg. cap. 17. in c. 7. Iob.

Carcere homo circumdatur, quia plerumque

& virtutum profectibus, ad alta exurgere ni-

titur, & tamen carnis suae corruptione prae-

peditur, quâ bene exui Psalmista deprecatur

dicens: Educ de carcere animam meam.

Sancti autem viri, quia scriptum est, cor-

pus quod corrumpitur, aggrauat animam, inten-

tione iam quidem vltra semetipsos eminent,

sed tamen adhuc infirmitatis suae incertis

motibus subditi, corruptionis suae se carcere

clausos dolent. Ait ergo Iob; numquid mare sum

ego, aut cetus, quia circumdedisti me carcere? ac si a-

pertè diceret; mare vel cetus (iniqui videli-

cet, eorumq́ue auctor malignus spiritus)

quia effraenari ad solam perpetrandam ini-

quitatis licentiam appetunt, rectè poenae suae

carcere constringuntur; Ego autem quia iam

aeternitatis tuae libertatem desidero, cur adhuc

meae carcere corruptionis premor?

Ambr. in psal. 118.

Videmus in hoc saeculo insertos nexibus ca-

tenarum reos, in specie pompae miserabilis du-

ci, & nonnumquam patiuntur insontes, vt

tolerabilius sit mori, quàm talia subire sup-

plicia. Optant vtique audiri bene sibi con-

scij. Optant etiam hi qui grauibus flagitijs

vrgentur, poenam, mortis celeritate transige-

re, vt aliquanta compendia poenarum lu-

crentur. Spes est etiam de iudicis misericor-

dia. Ipso exilio claustra carceris duriora sunt.

Quemadmodum [igitur] eorum qui in

carceres conijciuntur; hi quidem in afflictio-

ne carceralium vinculorum detinentur, in-

troclusi diuturniore temporis morâ; illi verò

ab eâ calamitate submouentur, sic & animae.

Etenim hae distinentur in praesenti vitâ diu-

tiùs; aliae minùs, prò cuiusque merito, digni-

tatéve, iuxta Diuinae sapientiae profundita-

tem, sic vt mens nulla hominum, ea possit at-

tingere, quae de vnoquoque nostrum ipse

Creator praeuidit. Non audis dicentem Da-

uid: Educ de carcere animam meam? Non audisti

vt sancti eius exsoluta anima est? quid rursus

Simeon, Dominum nostrum pio vlnarum

astringens complexu, cuiusmodi vocem e-

misit? nónne hanc? Nunc dimittis seruum tuum

Domine. Ei enim qui ad supernum & coele-

ste domicilium festinus contendit, supplicio

omni, omni carcere grauior est haec inhabitatio

corporis.

Basil. hom. im Martyr Iulittam.

O misera sors hominis cùm hoc per-

didit ad quod factus est! ô durus & dirus

casus ille! heu quid perdidit & quid in-

uenit! quid abscessit, & quid remansit?

perdidit beatitudinem ad quam factus est;

inuenit miseriam, propter quam factus

non est. Abscessit sine quo infelix est, &

remansit quod per se, non nisi miserum est.

AErumnosi! vnde sumus expulsi? quo sumus

impulsi? vnde praecipitari? quo obruti? A pa-

triâ, in exilium; à visione Dei in coecitatem

nostram; à iucunditate immortalitatis, in a-

maritudinem & horrorem mortis. Misera

mutatio! de quanto bono, in quantum ma-

lum! graue damnum, grauis dolor, graue to-

tum! sed heu me miserum vnum de alijs mi-

seris filijs Euae elongatis à Deo! quid incoepi?

quid effeci? quò tendebam? quò deueni?

Ansel. in prosolog. cap. 1.

Hugo de S. Vict. li. 4. de anima, cap. 4.

Dissolue me, oro, à vinculis, quibus constrictus te-

neor, vt relinquens ista omnia, tibi festinem,

tibi soli inhaeream, soli intendam.

Hinc me, Christe potens, educ iam, quaeso malisq́

Queis crucior medicam protinus affer opem.

Vnum homini est certumq́ bonum, fixumq́, beata

Vita; animus cuius languet amore meus.

Naziā. carm. de exter hominis vilitate

Aug. medit. cap. 13.

Felix anima, quae terreno resoluta corpore li-

bera coelum petit! secura est & tranquilla, non

timet hostem neque mortem, habet enim

semper praesentem, cernitq́ue indesinenter

pulcerrimum Dominum, cui seruiuit, quem

dilexit, & ad quem tandem laeta & gloriosa

peruenit.

Aug. solilo. cap. 23.

Tu [ergo] Domine expectatio Israël, de-

siderium ad quod suspirat cor nostrum quo-

tidie; festina, ne tardaueris; surge, propera &

veni, vt educas nos de isto carcere, ad confitendum

nomini tuo.

Veni Domine, & noli tardare, veni Do-

mine Iesv, veni & visita nos in pace; veni &

educ vinctos de carcere, vt lętemur coram te, cor-

de perfecto; veni saluator noster; veni desi-

deratus cunctis gentibus, ostende faciem

tuam & salui erimus; veni lux mea, redem-

ptor meus, educ de carcere animam meam, ad con-

fitendum nomini sancto tuo! O verè felices, qui è

carcere ad palatium peruenerunt!

Aug. solilo. cap. 35.

XXXXI. [Quemadmodum desiderat ceruus ad fontes aquarum]

Quemadmodum desiderat ceruus

ad fontes aquarum, ita desiderat

anima mea ad te Deus.Psal. 41.

SCire cupis, mea lux, quibus intùs amoribus vrar?

Quantaq́ flāma tui pectora nostra coquat?

Nec satis extulero sitientis imagine prati,

Aut violae, nimio quae iacet vsta die.

Nec satis aestiferae depinxero fulmine stellae,

Cùm canis ardenti sidere torret humum.

Ah! quàm puluereae Libyes patiuntur arenae,

Aestuat haec, nostro siccior ore, sitis.

Siccior Icario quàm dum canis imminet astro,

Aut violae tosto flos cadit vstus agro.

Vis dicam, mea lux, quàm te meus ardor anhelet?

Ceruus vt irrigui fontis anhelat aquas.

Nempe venenifero pastus serpente medullas,

Ceruus agit totis hausta venena fibris;

Aut humeros tincti traiectus arundine teli,

Vritur occultâ viscera tacta face.

Ille furit, pectusq́ citatus anhelitus vrget,

Caecaq́ per syluas saucius antra petit.

Antra petit fugiens salientibus humida riuis,

Vt sua fontano guttura rore lauet.

Hic fontis scatebris sitibunda refrigeratora,

Pellit & amne sitim, pellit & amne luem.

Haud aliter scelerum mihi mens temerata veneno,

Tela venenatâ combibit vncta manu.

Et modò combibitum populatur pectora virus,

Ardet & in tacito noxia flamma sinu.

Nempe graues, animi sunt toxica vindicis, irae,

Et tua quae iaculas tela, venena, Venus.

Quaeq́ grauant nimio spumantia pocula Baccho,

Pocula quae diro gramine pota necant.

Aspicis vt tumido turgescunt pectora fastu?

Pectoribus fastus virus inane tumet.

Quo sitiens igitur peterem de flumine lympham,

Cùm mea tam varium viscera virus edit?

Ah! nisi te, nullo sitis haec placatur ab haustu,

Tu potes hanc solus, fonte domare sitim.

Scis etenim, mea lux, quàm te, meus ardor anhelet,

Ceruus vt irrigui fontis anhelat aquas.

Ceruus odori-sequi fugitiuus ab ore Molossi,

In laqueos nullo saepè sequente ruit:

Tum densam aspiciens venantûm, hinc, indè coronā,

Tela super, saltu corpora fertur agens.

Exoritur clamorq́ canum, strepitusq́ sequentûm,

Ille fugit, tergo cornua celsa locans;

Ambiguusq́ pauet nesit comprensus, & ipsa

Quae iam praeterijt tela, canesq́ timet.

Respectansq́ metu, per saxa, per auia currit,

Igneus atque illi spiritus ore micat.

Gutturaq́ ardenti flagrant arentia linguâ,

Quâque sitim releuet, quaerit anhelus aquam.

Tum fontis mediis venas rimatus arenis,

Fontano rabidam mergit in amne sitim;

Et bibit & potis largè se proluit vndis;

Haurit & exhausto robur opemq́ lacu.

Sic ego tartareis cingor, mea vita, sagittis,

Aegraq́ flammatâ torreor ora siti.

Hinc puer Idalius, premit hinc ad retia Bacchus,

Et multâ ancipitem trudit vterque cane.

Sublimes leuis hinc suspendit Gloria casses,

Hinc tumidus pedicis fallere tentat Honor.

Indè cohors magnis sociorum hortatibus instat,

Et docet exemplo crimina quisque suo.

Hei mihi quot circum venabula stricta minantur!

Ceu fera, cum cincto clausa tenetur agro.

Mille vias repetens, infràq́, supràq́ pererro,

Si qua meae pateant hospita lustra fugae.

Tum mihi per siccas sitis aestuat ignea venas,

Et sensim vapidas decoquit igne fibras.

Fontis inops igitur ad flumina quaeq́ recurro,

Flamma sed haec nullo flumine victa fugit.

Sic cadit obscoenos miles defessus in haustus,

Sit licet infami turbida lympha luto.

Sperabam effossis aestum compescere riuis,

Aestus at infusae gurgite creuit aquae.

Qualis in amne leuem sectatur faucibus vndam

Tantalus, & fallit, quam dedit vnda, fidem.

Mobilibusq́ inhiat, deluso gutture, lymphis,

Semper aquae locuples, semper egenus aquae.

Scilicet, haud tali calor hîc extinguitur vndâ,

Aut domat hanc fluuij turbida lympha sitim.

Coelestes animus sitit insatiabilis vndas,

Ceruus vt irrigui fontis anhelat aquas.

Ite igitur nigro torpentia flumina coeno,

Non bibit è vili gurgite nostra sitis.

Ite graues stygiis serpentibus, ite lacunae,

Noxia Tartareis flumina pasta vadis:

Ite, sitit superi dias mens fluminis vndas,

Ceruus vt irrigui fontis anhelat aquas.

Psal. 41.

Quemadmodum desiderat Ceruus ad

fontes aquarum, ita desiderat anima

mea ad te Deus.

Chrys. hom. in Psal. 41.

HIc est mos amantium, amorem non

celare, sed enunciare vicinis, & dicere,

se amare. Ardens enim res est natura dile-

ctionis, nec potest anima sustinere vt eam si-

lentio teneat. Ita hic beatus Deum amans, &

ardens in amore, non potest in animo indu-

cere vt taceat, sed aliquando quidem dicit:

quemadmodum desiderat Ceruus ad fontes aqua-

rum; aliquando autem; Deus, Deus meus, ad te de

luce vigilo.

Quis est qui sic cantat? si volumus, nos

sumus; Et quid quaeris extrà, quísnam sit,

cùm in tuâ potestate sit, esse quod quaeris?

Eia fratres, simul amemus, simul in hac siti

exardescamus, simul ad fontem intelligendi

curramus. Desideremus velut Ceruus fontem.

desideremus illum fontem, de quo scriptu-

ra dicit: Quoniam apud te est fons vitae. Ipse enim

fons & lumen est, quoniam in lumine tuo vide-

bimus lumen. Si & fons & lumen est; meritò &

intellectus est; quia & satiat animam auidam

sciendi. Curre ad fontes, desidera aquarum

fontes. Apud Deum est fons vitae, & insicca-

bilis fons; in illius luce, lumē in obscurabile.

Lumen hoc desidera; quemdam fontem,

quoddam lumen, quale non norunt ocu-

li tui; cui lumini videndo, oculus interior

praeparatur; cui fonti hauriendo sitis interior

inardescit.

Aug. in Ps. 41.

Cyril. lib. 5. in Ioā. cap. 10.

Salutaris nimirum aqua, quae noxiam hu-

ius mundi sitim, & vitiorum ardorem pror-

sus extinguit, sordes omnes peccatorum

eluit, animae nostrae terram coelesti imbre ir-

rorat atque foecundat; & ad solum Deum

anhelo spiritu mentem humanam sitientem

reddit. Hâc aquâ largiter potatus fuit Pro-

pheta, cùm totus ad Deum suspirans dixit:

Quemadmodum desiderat ceruus ad fontes aqua-

rum, ita desiderat anima mea ad te, Deus!

Curre ad fontem, desidera fontem, sed no-

li vtcumque, noli vt qualecumque animal

currere, vt Ceruus curre. Quid est? vt Ceruus?

Non sit tarditas in currendo; impigrè curre,

impigrè desidera fontem. Inuenimus enim

insigne velocitatis in Ceruo, sed fortè non

hoc scriptura solùm nos in Ceruo conside-

rare voluit, sed & aliud audi: Quid aliud est

in ceruo? serpentes necat, & post serpentium

internecionem, maiori siti inardescit; per-

emptis serpentibus ad fontes acriùs currit.

Serpentes, vitia tua sunt; consume serpentes

iniquitatis, tunc ampliùs desiderabis fontem

veritatis. Auaritia fortè in te tenebrosum a-

liquid sibilat, & sibilat aduersus verbum Dei,

sibilat aduersus praeceptum Dei. Et quia tibi

dicitur contemne aliquid, ne facias iniquita-

tem; si mauis facere iniquitatem quam ali-

quod commodum temporale contemnere,

morderi magis eligis à serpente, quàm peri-

mere serpentem. Cùm ergo faueas adhuc vi-

tio tuo, cupiditati tuae, auaritiae tuae, serpenti

tuo, quando in te inuenio tale desiderium,

quo curras ad fontem aquarum? quando

concupiscis fontem sapientiae, cùm adhuc la-

bores in veneno malitiae? interfice in te, quic-

quid contrarium est veritati, & cùm te vide-

ris tamquam vacare à cupiditatibus peruer-

sis, noli remanere, quasi non sit quod deside-

res. Quaeris fortè vnde delecteris; Desidera

vnde delecteris: Desidera ad fontes aquarum, ha-

bet Deus vnde te reficiat, & impleat venien-

tem ad se, & sitiētem post interemptionem

serpentium, tamquam velocem Ceruum. Est

aliud quod animaduertas in Ceruo. Dicun-

tur Cerui, vel quando in agmine suo ambu-

lant, vel quando natando, alias terrarum par-

tes petunt, onera capitum suorum super se

inuicem ponere; ita vt vnus praecedat & se-

quantur qui supra eum capita ponant; & su-

pra illos alij consequentes, & deinde alij,

donec agmen finiatur. Ille autem vnus, qui

pondus capitis in primatu portabat, fatiga-

tus redit ad posteriora, vt alius ei succedat

qui portet quod ille portabat, atque fatiga-tionem suam recreet posito capite, sicut &

caeteri ponebant. Ita vicissim portando quod

graue est, & viam peragunt & inuicem se nō

deserunt. Nónne quosdā Ceruos alloquitur

Apostolus dicens: Inuicē onera vestra portate, &

sic adimplebitis legem Christi? Talis ergo Ceruus,

in fide constitutus, nondum videns quod

credit, cupiens intelligere quod diligit, pati-

tur cōtrarios Ceruos, non solùm obscuratos

intelligentiâ, in tenebris interioribus consti-

tutos, vitiorum cupiditate caecatos, insuper

insultantes, & dicentes homini credenti, &

quod credit, non ostendenti; vbi est Deus tuus?

quid ergo iste Ceruus fecerit contra haec ver-

ba, audiamus; vt ipsi, si possimus, faciamus.

Primò, expressit sitim suam. Quemadmodum,

inquit, Ceruus, desiderat ad fontes aquarum, ita

desiderat anima mea ad te Deus. Quid si Ceruus

ad fontes aquarum, lauandi causâ deside-

rat? vtrùm ergo bibendi, an lauandi causa,

nescimus? audi quod sequitur & noli quae-

re. Sitiuit anima mea ad Deum viuum. Quid si-

tiuit? quando veniam, & apparebo ante faciem

Dei? hoc est, quod sitio, venire & apparere;

sitio in peregrinatione, sitio in cursu, satia-

bor in aduentu. Sed quoniam sicut Ceruus

desidero ad fontes aquarum, & est apud eum fons

vitae. Quid agam vt inueniam Deum meum?

Considerabo terram; & facta est terra: Est

magna pulcritudo terrarum, sed habet arti-sicem: Magna miracula sunt seminum, at-

que gignentium, sed habent ista omnia

Creatorem: Ostendo magnitudinem cir-

cumfusi maris; stupeo, miror; artificem quae-

ro. Coelum suspicio & pulcritudinem side-

rum; admiror splendorem solis, exercitio

diei sufficientem; lunam nocturnas tene-

bras consolantem. Mira sunt haec, laudanda

sunt haec, vel etiam stupenda sunt haec; ne-

que enim terrena, sed etiam coelestia sunt

haec. Nondum ibi stat sitis mea. Haec miror,

haec laudo, sed eum, qui fecit haec, sitio.

Aug. in psal. 41.

Aug. manu. cap. 20.

Anima [enim] quam tangit amor Dei,

nihil aliud potest cogitare, nihil desiderare,

sed frequenter suspirat, dicens: Sicut Ceruus

desiderat ad fontes aquarum, ita desiderat anima

mea, ad te Deus meus.

Aug. solilo. cap. 35.

O fons vitae, vena aquarum viuentium,

quando veniam ad aquas dulcedinis tuae, de

terrâ desertâ, inuiâ & inaquosâ, vt videam

virtutem tuam & gloriam tuam, & satiem

ex aquis misericordiae tuae sitim meam? Sitio,

Domine, fons vitae es, satia me. Sitio Domi-

ne, sitio te Deum viuum.

Aug. in psal. 62.

Sitiuit in te anima mea, quàm multipliciter

tibi caro mea. In aliâ vitâ, cùm resurrexerit

caro, satiabitur; modò ex corruptione fragi-

litatis si non manducemus, deficimus & e-

surimus; si non bibamus, deficimus, & siti-

mus. Si diu vigilemus, deficimus & dormi-mus; si diu stemus, fatigamur, ideò sedemus;

& si diu sedeamus, fatigamur, & ideò sur-

gimus. In istis omnibus multiplicibus defe-

ctionibus nostris, sitimus illam incorru-

ptionem; & sic caro nostra, multipliciter sitït

Deo. In ista Idumaea, in isto deserto, quàm

multipliciter laborat, tam multipliciter sitit;

quàm multipliciter fatigatur, tam multipli-

citer sitit illam infatigabilem incorruptio-

nem, in terrâ desertâ, sine viâ, & sine aquâ,

talis enim est mundus iste.

XXXXII. [Quando veniam & apparebo ante faciem Dei?]

Quando veniam & apparebo ante

faciem Dei?Psal. 41.

AH quoties, mea lux, mihi seria verba dedisti,

Nulla secuta tamen, seria verba fides!

Euge breui venies, toties dixisse recordor;

Adde fidem verbis, dic semel, Euge veni.

Heu mihi, quàm longae sunt expectantibus horae!

Plùs aeui spatio creditur vna dies.

Iam, mea lux, lapsi menses, tot aguntur & anni,

Spemq́ facis toties, spem tamen vsque neg as.

Quid miseram spatijs tam lentis ferreus vris?

Et toties, paruo hîc tempore, dicis, eris.

Iam lacerant salsis me publica compita sannis,

Et tuus ille Deus, dic, vbi? quisque rogat.

Quando igitur veniam? quando tibi libera sistar?

Quando adstabo, oculis obuia facta tuis?

Aspicis vt iaceam miserando squallida luctu!

Quâ careo, facies haec mihi damna facit.

O facies animi crudele mei, tormentum!

Vnica quae praesens esse medela potes.

O quando, facies toto spectabilis orbe,

Quando tuo dabitur lumine posse frui?

Scilicet vt grauis est terris, absentia Phoebi,

Squallet & obscurus, sole latente, dies:

Nec color est hortis, nec amoenis gratia syluis,

Iamq́ silent homines, iamq́ siletis aues:

Mox vbi purpureo roseum caput extulit ore,

Laeta micat radijs, luce nitente, dies;

Et suus est hortis color, & sua gratia syluis,

Iamq́ sonant homines, iamq́ sonatis aues:

Sic ego, te viso, moriens, mea vita, resurgo;

Viuaq́, non viso protinus emorior.

Saepè iubes, alio me pascere lumina vultu,

Multaq́ conspectu corpora pulcra refers.

Aspice prata, inquis, formosos aspice flores;

Picta mei multum prata coloris habent.

Aspice caeruleo palantes aethere stellas;

Hae quoque de nostro lumine, lumen habent.

Aspice & humanis praestantia corpora formis;

Est meus humano multus in ore decor.

Siccine, Lux, nostris sperasti illudere votis?

Falsaq́ supposito vendere frusta vitro?

Non ego mentitae satiabor imagine formae,

Ah, mea fax facies est, mea vita, tua!

Illa, ô digna Deo facies! grauis ille süaui

Mixtus in ore timor, parq́ timoris, amor.

Nam quota pars tanti sedet vllâ in fronte decoris,

Lux mea, quanta tuâ fronte, genisq́ sedet?

Ah, neque si facem coëat decor omnis in vnam,

Tanta sit vllius gratia, quanta tuae!

Lux mea, splendidior quanto supereminet astris

Lucifer, & quanto Cynthia Lucifero;

Ipsaq́ quanto iterum superatur Cynthia Phoebo,

Tanto formosis omnibus ore praeis.

De tribus id melius narrabit testibus vnus,

Qui tibi tum comites vertice Thabor erant:

Cùm testata Deum facies tibi flammea luxit,

Cinxit & auratas fax radiata comas:

Nempe aliquis tantae captus dulcedine lucis,

Et nimio formae saucius igne tuae;

Immemor & patriae, oblitusq́, suorumq́,

Optabat stabiles figere monte lares.

Nec tamen augustum, qualis, quantuq́ videri

Coelitibus solitus, viderat ille Deum.

Viderat aërios absistere vultibus ignes,

Vt solet accenso candida mica foco.

Viderat ardenti rutilantem vertice flammam,

Quale lacessitum Sole refulget ebur.

Vider at, vt placidis Lucina videris in vndis,

Cùm tuus in nitidis fluctuat ardor aquis;

Aut qualis pelago Coeli vibratur imago,

Vnda repercussicùm tremit ignepoli.

Quid dicturus erat, tot â si luce coruscas

Vidisset, circum tempora bina faces?

Quid si oculos? quid si faciem sine nube micantem?

Quodq́ polo facies lumen vtroque iacit?

Quando erit ille dies, mea lux, rex ille dierum,

Numinis ambrosio cùm sinar ore frui!

Saepè quidem vestros specto sub imagine vultus,

Cùm vultus obeunt spica, merumq́ tuos:

Magna, equidem fateor, tamē imperfecta voluptas,

Pro facie, faciem nube tegente frui:

At mihi mens alio stimulata cupidine flagrat,

Ardet & innubes laeta videre genas.

Quando erit ergo dies, cùm te, sine nube, videbo?

Impedient faciem vela nec vlla tuam?

Solaq́, quae fueras animo libata voluptas,

Tandem oculis etiam percipiêre meis?

Illa dies, fausto si quando affulserit astro,

Iuro, erit his oculis carior illa dies.

Psal. 41.

Quando veniam & apparebo ante fa-

ciem Dei?

Aug. in Psa. 43.

SInuenis meliùs quàm videre faciem Dei,

illucte praepara. Vae tali amori tuo, si vel

suspicaris aliquid pulcrius, quàm est ille, à

quo est omne pulcrum, quod te teneat, ne

illum cogitare merearis.

Aug. in Psa. 39.

Qui fecit omnia melior est omnibus; qui

pulcra fecit, pulcrior est omnibus; qui fortia,

fortior est; qui magna, maior est. Quicquid

amaueris, ille tibi erit: disce amare in crea-

tura Creatorem, & in factura factorem, ne

teneat te, quod ab illo factum est, & amittas

eum à quo & ipse factus es.

Aug. medit. cap. 37.

Dulcissime, amantissime, benignissime,

carissime, pretiosissime, desideratissime,

amabilissime, pulcerrime, quando te vide-

bo? quando apparebo ante faciem tuam? quando

satiabor de pulcritudine tuà, quando edu-

ces me de hoc carcere tenebroso, vt con-

fitear nomini tuo?

Dic nunc totum cor meum, dic nunc

Deo; Quaero vultum tuum, vultum tuum Domine

requiro. Eia nunc ergo, Tu Domine Deus

meus, doce cor meum, vbi & quomodo te

quaerat, vbi & quomodo te inueniat. Qui-

bus signis, quâ facie, te quaeram? numquam

te vidi, Domine Deus meus; non noui fa-

ciem tuam; quid faciet altissime Domi-

ne, quid iste tuus longinquus exul? quid

faciet serrus tuus anxius amore tui, & lon-

gè proiectus à facie tuâ? anhelat videre te,

& nimis abest illi facies tua. Dominus

Deus meus es, & Deus meus, & nondum te

vidi. Tu me fecisti & refecisti, & omnia

mea bona, tu mihi contulisti, & nondum

noui te. Denique ad te videndum factus

sum, & nondum feci propter quod factus

sum.

Ansel. in prosolog. cap. 1.

Aug. solilo. cap. 36.

Haec est plena beatitudo, & tota glorifi-

catio hominis, videre faciem Dei sui, videre

eum qui fecit Coelum & terram, videre

eum, qui fecit eum, qui saluauit eum, &

qui glorificauit eum. Exquisiuit te facies mea,

faciem tuam, Domine, requiram, faciem Domi-

ni virtutum, in qua solâ, consistit tota gloria

sempiterna beatorum.

O quando veniam & apparebo Domine ante

faciem tuam? putásne, videbo diem illam,

diem, inquam iucunditatis & laetitiae, diem

quam fecit Dominus, vt exultemus & laetemur in

eâ? O dies praeclara & pulcra, nesciens ves-

perum, non habens occasum, in quâ au-

diam vocem laudis, vocem exultationis &

confessionis; in quâ audiam, intra in gau-

dium Domini tui! Intra in gaudium sempi-

ternum, in domum Domini Dei tui, vbi

sunt magna & inscrutabilia & mirabilia,

quorum non est numerus. Intra in gau-

dium sine tristitiâ, quod continet aeternam

laetitiam; vbi erit omne bonum, & non

erit aliquod malum; vbi erit quicquid vo-

les, & non erit, quicquid noles; vbi erit

vita vitalis, dulcis & amabilis, semperq́ue

memorialis; vbi non erit hostis impug-

nans, nec vlla illecebra, sed summa & cer-

ta securitas, secura tranquillitas, & tran-

quilla iucunditas, iucunda felicitas, fe-

lix aeternitas, aeterna beatitudo, beata

visio, quae est gaudium Domini Dei

tui.

Aug. solilo. cap. 35.

Aug. solilo. cap. 22.

Hanc verò, dulcedinem, vt gustauit Pe-

trus, omnium inferiorum oblitus, clamauit

quasi ebrius, dicens; Domine bonum est nos hîc

esse, faciamus nobis hic tria tabernacula. hic mo-

remur, te contemplemur, quia nullo alio

indigemus. Sufficit nobis, Domine, videre

te, sufficit, inquit, tantâ dulcedine satiati:

vnam enim stillam dulcedinis ille gustauit,

& omnem aliam fastidiuit dulcedinem.

Quid putas dixisset, si magnam illam

multitudinem dulcedinis Diuinitatis tuae

gustastet, quam abscondisti timentibus

te?

Chrys. homil. in Psal. 41.

Vide quoque ardentem hominem [Da-

uidem] vide inflammatum, sciens enim se

cùm hinc recesserit, eum esse visurum, ne ex-pectat quidem dilationem; moram enim

non patitur; & si esset quidem priuatus

aliquis, humilisq́ue & abiectus, & viuens

in paupertate, magnum quiddam esset,

vel sic, vitam praesentem contemnere; sed

non esset adeò magnum vt nunc est, vt-

pote Rex est, & tantis fruitur delicijs,

tantaeq́ue est gloriae particeps, & est in-

numerabiles victorias consecutus, multa-

q́ue bella vicit, & est omni ex parte cla-

rus, insignis & illustris; haec qui omnia

irrideat, diuitias & gloriam & omnes de-

licias, ad futura autem aspiret & in-

hiet, hoc est magni cuiusdam & excelsi

animi, hoc est animae, quae tenetur stu-

dio sapientiae, & coelesti amore verè capta

est.

Aug. in Ps. 138.

Moyses sic desiderauit & concupiuit vi-

dere ipsam speciem Dei, & loquenti secum

Deo dixit: Si inueni gratiam ante te; ostende

mihi temetipsum, adimplebis me laetitiâ cum vultu

tuo.

Aug. solilo. cap. 23

Et ego paruulus, inter paruulos familiae

tuae, Deus pater, & virtus mea, quando ve-

niam & apparebo ante faciem tuam, vt qui nunc

tibi confiteor ad tempus, ex tunc confi-

tear tibi in aeternum? Beatus ero si fuero

admissus ad videndam claritatem tuam.

Quis mihi hoc tribuat, vt ad hoc venire per-

mittas me!

Aug. in Psa. 41.

Sed quando veniam? en quod citius est

Deo, tardum est desiderio. quando veniam &

apparebo ante faciem Dei? ex illo desiderio est &

hoc, quod clamatur alibi: vnam petij à Domino,

hanc requiram, vt inhabitem in Domino Domini,

per omnes dies vitae meae. Quare hoc? vt contem-

pler delectationem Domini, quando veniam

& apparebo ante faciem Domini. Interim dum

meditor, dum curro, dum in viâ sum, ante-

quam veniam, ante quam appaream, fuerunt

mihi lacrymae meae panes die ac nocte, cùm dicitur

mihi per singulos dies; vbi est Deus tuus.

Aug. me sit. ca. 40.

Eia, iam Domine! eia. appare mihi & con-

solatus ero! Exhibe praesentiam tuam, & cō-

secutus ero desiderium meum, reuela glo-

riam tuam, & erit perfectū gaudium meum,

sitiuit in te anima mea, quàm multipliciter tibi ca-

ro mea! sitiuit anima mea ad Deum fontem viuum;

quando veniam & apparebo ante faciem Domini.

Quando venies consolator meus, quem ex-

pecto? ô si quando videbo gaudium meum,

quod desidero! ô si satiabor, cùm apparue-

rit gloria tua, quam esurio! ô si inebriabor ab

vbertate domus tuae, ad quam suspiro! ô si

potabis me torrente voluptatis tuae, quam si-

tio! sint mihi, Domine, interim lacrymae meae

panes die ac nocte, donec dicatur mihi, Ecce

Deus tuus: donec audiat anima mea, Ecce

sponsus tuus.

Ostende te mihi, consolator meus, videam

te, lumen oculorum meorum, veni gaudium

spiritus mei; videam te laetitia cordis mei. Di-

ligam te vita animae meae. Appare mihi, dele-

ctatio mea, solarium meum dulce, Domi-

ne Deus meus, vita mea, & gloria tota ani-

mae meae!

Aug. solilo. cap. 1.

XXXXIII. [Quis mihi dabit pennas sicut columbae]

Quis mihi dabit pennas sicut co-

lumbae, & volabo & requiescam?Psalm. 54.

MAgne opifex rerum, generis mortalis origo,

Corpora nostra tuâ sunt fabricata manu.

Si tamen aduersis liceat contendere verbis,

Quos habeant naeuos corpora nostra, querar.

In tria ius homini vastissima regna dedisti;

In maria, in terras, aetheriâsq́ domus:

Tanta sed vt iustis tria regna gubernet habenis,

Non quantum haec poscit machina, robur habet.

Parce, parùm timide temeraria verba loquenti,

Plus operi vitij, quàm reputetur, inest.

Momus abesse homini, fertur, doluisse fenestram,

Caetera tam nitidae membra probasse domus:

Sed fuerítne foris, fuerítne for aminis vsus,

Lis erit arbitrio, Mome, secanda tuo.

Officit humanae, me iudice, turpius aedi,

Nulla quod obsequium squamma vel ala ferat.

Non quod opus squammis vt terra regatur & alis;

Imperium terrae squamma nec ala iuuat.

Sed simul aetherias homo cùm moderetur habenas,

Et simul aequoreae caerula sceptra plagae;

Quâ nisi sint pinnae, tumidas reget arte procellas?

Quâ nisi sint pennae, nubila lege premet?

Vt volet, aëriâ volucris petit ardua, pennâ;

Piscis vt aequor aret, squammea pinna iuuat.

Sed neque pinna vices homini, neque pēna ministrat,

Et simul hic fluctus & simul Astra reget?

Nec pelago piscis, neque nubibus imperat ales,

Cur opus his, pennâ, remigioq́ fuit?

Scilicet, ingenij minus, orbis & artis haberet,

Ni streperet pennis stridula musca suis.

Nec stabili geminus penderet cardine mundus,

Bina nisi querulas ala moueret, apes.

Quid, quod & in triplici, volucrum vilissime, regno,

Principis instar, iter Merge natator, agas:

Et modo gramineâ pedes expatieris in herbâ;

Mox auis, alta petas; mox freta nauta, seces.

Quin potius triplicis cessit tibi regia mundi,

Per tria qui pennis hospita regna volas?

Aut tria si fuerint hominis loca credita curae,

Cur homini, triplici non licet ire viâ?

Caerulus aequorei Nereus pater ipse profundi,

Non nisi squammigeris, currere fertur equis:

Iuppiter, aërium qui flectere fingitur orbem,

AEtheris, ipse vehens alite; carpit iter.

Nec leuitas hominem celeri fert plumea pennâ,

Nec liquidas pinnâ remige findit aquas.

Et flectet geminum iustis sine viribus, orbem,

AEthere factus auis, factus in amne ratis?

Vt tamen vndifragae careat moderamine pinnae,

(Plurima cum pinnis corpora cassa natent)

At sine praepetibus nulli patet ardua pennis,

Quae patet aligero Regia sola gregi:

O liceat vacuas mihi tollere corpus in auras,

Altaq́ sidereae visere regna plagae!

Aspice, quos inter iaceat mea patria mores,

Indignus patriae nomen habere locus.

Aspice, nec quod amem volucres, mirabere, pennas,

Me grauior, quàm quae Persea, caussa mouet.

Pegaseis vtinam rapiar super aethera plantis,

Aut moue at volucres Perseos ala pedes!

Aut agiles humeris aptes mihi, Daedale, ceras,

Icarijs quam vis fabula labar aquis!

Aut lapsas agitem pennato pectore plumas,

Quas vulsit vario picta columba sinu!

Astra columbinis meditabor protinus alis,

Et ferar ante tuam, Iuppiter, ales auem.

O stultae volucres, gens nata palustribus vluis,

Sueta cauernosos turba natare lacus!

Non ego, sivestras mihi Daedalus applicet alas,

Littora vel scopulos imaq́ saxa legam.

Non ego, flumineae volitem leuis accola ripae,

Aut mea percussas penna flagellet aquas:

Non mea torpentes circumvolet ala paludes;

Vt propior segnes radit hirundo lacus.

Non mea, ceu moestis Ceyx dum plangitur vndis,

Humida vicino se lauet ala freto.

Persequar aetherium sublimior ales Olympum,

Altaq́ mox solitis nisibus astra petam.

O quondam felix hominum, modò turba volucrum,

Quos amor, in celeres iraq́ vertit aues!

Cur mea nō capiūt volucres quoque brachia plumas,

Induit aut motas hispida penna manus?

Quot ludunt liquidis examina plumea campis,

Aligeroq́ secant nubila celsa pede!

Si mihi, Nise, tuo plumescant brachia fato,

Cruraq́ Scyllaeis vestiar hirta comis;

Si leuis Aönio fierem certamine pica,

Aut, Cytheraea, tuâ verterer ales aue;

O mea si tangant aliquod suspiria Numen,

Muter vt in pennas casta columba, tuas!

Scilicet aduectâ, ceu Chäonis ales, oliuâ

Reppetijt notae tecta Noëa ratis;

Protinus aligeris raperer super aethera velis,

Nostra nec has iterum viseret ala plagas.

Psalm. 54.

Quis mihi dabit pennas sicut columbae, &

volabo & requiescam?

Aug. ser. 145. de tēp.

INardescit & suspirat omnis pere-

grinus in saeculo. Patria bona, patria coele-

stis, patria contemplationis, Angelorum pa-

tria! vbi nullus moritur, quo nullus hostis

admittitur. Patri vbi habes sempiternum

Deum amicum, vbi nullum timeas inimi-

cum.

Aug. medit. cap. 37.

Quis dabit mihi pennas sicut columbae, & vola-

bo & requiescam? Nihil mihi tam dulce, quàm

cum Domino meo esse, praebe, mihi, rogo,

pennas, quibus indutus, ad te volitem sursum.

Aug. in Ps. 138.

Quas pennas, nisi duas alas, duo praecepta

charitatis, in quibus duobus praeceptis tota

lex pendet & Prophetae? has alas, has pen-

nas, si recipiam, possum fugere à facie tuâ ad

faciem tuam; & à facie irati ad faciem placa-

ti. Iam volemus spe & desiderio habentes a-

las geminae charitatis. Hoc meditemur, haec

sit spes nostra, haec sit consolatio nostra. Re-

cipiamus pennas per charitatem, quas amisi-

mus per cupiditatem; cupiditas enim viscum

facta est pennarum nostrarum; elisit nos de li-

bertate aëris nostri, id est, aurarum illarum li-

berarum spiritus Dei. Inde elisi perdidimus

pennas, & fuimus quodammodo captiuati

in aucupis potestate, In istâ vitâ, inter tanta scan-dala, inter tam multa peccata, inter tantas

turbas tentationum quotidianarum, quoti-

dianarum suggestionum malarum: quid

facio?

Ambr. de fuga saeculi. cap 5.

Omne tēpus sollicitudine, omnis vita

in molestijs in medio, inquit, laqueorum ambu-

las, & alius;, in viâ quâ ambulat, extentos sibi, sed

absconditos laqueos querebatur, ne deprehensus

caderet; volebat fugere sicut passer, sed adhuc

laqueus contritus non erat. Perijt, inquit, fuga à

me. Grauatas habebat pennas per illam tenebro-

sam aquam in nubibus aëris, & fortasse euolare

non poterat. Denique illas pennas quaerebat

accipere, vt euolaret & requiesceret sicut scri-

ptum est: quis mihi dabit pennas sicut columbae, &

volabo & requiescam?

Ambr. lib 4. in c. 4. Luc.

Etenim quasi clauis quibusdam suffigitur

anima, corporis voluptatibus, & cùm semel

adhaeserit cupiditatibus demersa terrenis,

difficile in altum potest, vnde descendit, sine

Dei fauore reuolare. Actuum enim suorum la-

queis vincta & deliciarum saecularium ille-

cebris obnoxia iam tenetur.

Volare non potest nisi quod purum leue

atque subtile est, cuius nec sinceritas intem-

perantiâ retardatur, nec alacritas, nec velo-

citas mole grauatur. Grauari autem volatum

dico non tam mole membrorum quàm de-

delictorum; vnde puto etiam in ipsis auibus

ideò velociùs columbam paenè prae omnibus

volitare, quòd alacritatem & innocentiam

comitetur. Denique S. Dauid cùm puritate

mentis volare concupisceret, non alterius a-

nimantis nisi columbae optauit alas; dicens, quis

dabit mihi pennas sicut columbae, & volabo & re-

quiescam! Intelligebat enim quòd altiora fa-

ciliùs penetrantur simplicitate mentis, quàm

leuitate pennarum.

Ambr. ser. 70.

Orig. hom. 4. in Cant.

Conceperat amorem verbi Dei, & cupie-

bat ad ipsum volatu celeri peruenire dicēs: Quis

mihi dabit pennas, sicut columbae, & volabo & re-

quiescam? volabo sensibus, volabo intellectibus

spiritualibus, & requiescam, cùm apprehende-

ro sapientiae & scientiae eius thesauros. Puto

enim, quia sicut qui mortem Christi reci-

piunt, & mortificant membra sua super ter-

ram, consortes efficiuntur similitudinis mor-

tis eius; ita & hi qui virtutem Spiritus Sancti

recipiunt, & sanctificantur ex eo, & donis

eius replentur (quia ipse in specie columbae ap-

paruit) etiam ipsi columbae fiant, vt de terrenis

& corporeis locis euolent ad coelestia, pennis San-

cti Spiritus eleuati.

Bene factum est vt pennas acciperetis sicut

columbae, & volaretis ad requiescendum. Nam in

terrâ non erat requies, sed labor & dolor &

afflictio spiritus. Quid ergo timendum est sic

volanti? nisi fortè cadauer, vel simile aliquid

videat in terrâ, cuius desiderio tractus, videa-

tur à venatoribus illis pessimis, & praeparatis

laqueis capiatur, & sint noussima hominis illius

peiora prioribus?

Bern. serm. super Beati qui habitant.

Aug. in Ps. 76.

Etenim tamdiu transilire debemus, quic-

quid nos impedit, quicquid irretit; quicquid

visco quodam illigat, & onere aggrauat volatum

nostrum donec perueniamus ad id quod suf-

ficit, vltra quod nihil est, infra quod sunt om-

nia, ex quo sunt omnia.

Aug. medit. cap. 37.

Da, quaeso, toto desiderio & omni studio,

tendere quo te ascēdisse credimus, vt in prae-

senti quidem miseriâ solo tenear corpore,

tecum autem sim cogitatione semper & a-

uiditate; vt ibi sit cor meum, vbi tu esthesau-

rus meus desiderabilis, & incomparabilis,

multumq́ue amabilis. Assumat Domine, as-

sumat, rogo, spiritus meus pennas & volitet &

non deficiat, volet & perueniat vsque ad deco-

rem domus tuae, & locum habitationis gloriae tuae.

Ibid.

Tene cor meum manu tuâ, quia sine te ad

altiora non rapitur, illic festino, vbi summa

pax regnat & iugis tranquillitas rutilat. Tene

& rege spiritum meum, & assume illum se-

cundùm voluntatem tuam, vt te duce, as-

cendat ad illam regionem vbertatis, vbi pas-

cis Israel in aeternum pabulo veritatis.

XXXXIIII. [Quàm dilecta tabernacula tua Domine virtutum!]

Quàm dilecta tabernacula tua Do-

mine virtutum! concupiscit &

deficit anima mea in atria Domi-

ni.Psal. 83.

O Qui sidereas ducis fortissime turmas,

Cui cingunt decies millia mille latus!

Quàm tua Regifico radiant Praetoria luxu!

Mens stupet, & tantae languet amore domus.

Moenia Taenario defendunt marmore muros,

Limina sunt Parius portaq́ celsa lapis.

Vestibulo rutilant adamantum lumine valuae,

Amplaq́ magnificus culmina splendor habet.

Fulgurat excelsis fuluum laquearibus aurum,

Et camera auratâ cedrina fulta trabe.

Tectum augustū, ingens, gemmisq́, auroq́ superbū,

Scilicet apta Deo, Coelicolisq́ domus.

Stratus humi calcatur onyx, vitreiq́ plateas

Stellarum fundant, marmor a fulua, globi.

Iam sua temperies placido mitissima Coelo est;

Vt solet à vernis aura tepere flabris.

Nec glacialis hiems tremulo pede pulsat Olympum,

Icta nec hibernâ grandine tecta sonant.

Nec pallent viso moriturae sole pruinae,

Nec stant marmoreo flumina vincta gelu;

Nec coquit aestiui Cererem iuba saeua leonis,

Solstitij medius nec furit igne dies.

Nec viridis folijs sanguis feruore recedit,

Nec tostus nimio sole fatiscit ager.

Perpetuum ver astra colunt, frigusq́, caloremq́

Inter, Coelicolae tempora veris agunt.

O qui sidereas habitas, Rex maxime, sedes,

Quàm tua prae terris inuidiosa domus!

Quin absunt gelidi brumae intractabilis imbres,

Quiq́ rigat madidos imbrifer hoedus agros;

Aeoliaeq́ silent animae tranquilla per alta,

Quassaq́ nec venti murmure spica tremit.

Stat placidus positis Aquilonum flatibus aether,

Seruat & aeternus longa serena tenor.

Sed neque flammantes liquido lauat aequore currus,

Nec subit occiduas Sol fugitiuus aquas.

Nec premit astra dies, neque Sol fugat aethere stellas,

Nec premitur lassus nocte fugante dies.

Nulla polos tacitis nox obruit atra tenebris,

Nigraq́ subducto somnia sole vocat.

Exulat aethereis longè nox horrida terris,

Regnat & aeterno lumine clara dies:

Clara dies, aeterna dies, septemplice Phoebi,

Fulmineam nostri lampada, luce premens.

O qui sidereas habitas, Rex maxime, sedes;

Quàm tua prae terris inuidiosa domus!

Sollicitae procul hinc, posuêre cubilia curae,

Et metus & tristi luridus ore dolor;

Et caput atrato luctus velatus amictu,

Lessus & impexis naenia moesta comu.

Et labor & toto gemitus proscriptus Olympo,

Et lis & rabidi iurgia rauca fori,

Rixaeq́, inuidiaeq́, cruentaq́ sanguine bella.

Monstraq́, quae secum plurima, bella trahant.

Pauperies febrisq́, famesq́, sitisq́, luesq́

Quaeq́ sequi solitae Martia castrâ neces.

Hîc clausae Bello portae, & sine militis armis

Otia coelicolae mollia pacis agunt.

Non galeae non scuta micant, non classica clangunt,

Mitescunt positis aurea saecla tubis.

Tabificiq́ absunt, examina pallida, morbi,

Quaeque cohors Letho praeuia sternit iter.

Quin etiam Letho interdictum moenibus vrbis,

Nec quidquam in Superûm corpora iuris habet.

Laetitiae data cura domus, quae sedula fletum

Elysij longè sinibus arcet agri.

Instruit aeternis conuiuia Regia mensis,

Quas recreant festis gaudia sancta iocis.

Non quia Coelicolae dapibus ieiunia soluant,

Aut vllus Superûm proluat ora liquor.

Absq́ epulis, hîc omnis amor compressus edendi,

Omnis & absque meri munere pulsa sitis.

Non istis temerant Superi conuiuia mensis,

Aut Regio similes suggerit illa dapes.

Elysium sine carne epulas Bacchoq́ ministrat

Coelicolumq́ venit nullus in ora cibus.

Coelestes onerant, incognita fercula lances,

Quales nemo hominum, contigit ore cibos.

Ambrosiae, Superos hilarat, quis nescio, succus,

Dius, & aeterno nectare potus alit;

Sicq́ super strato aeternùm discumbitur ostro,

Gaudet & auratis gens epulata toris.

Gaudet, & Angelicos placidis bibit auribus hymnos,

Et salit, & rutilam sub pede plaudit humum.

O qui sidereas habitas Rex maxime sedes,

Quot tua delicijs affluit illa domus!

Iam flagrat & studio nimis inflammata videndi,

Mens desiderio deficit aegra suo.

Psal. 83.

Quàm dilecta tabernacula tua Domine

virtutum! concupiscit & deficit ani-

mamea in atria Domini.

MAter Hierusalem, Ciuitas sancta Dei,

charissima sponsa Christi, te amat cor

meum, pulcritudinē tuam amat cor meum,

pulcritudinem tuam nimiùm desiderat mēs

mea. O quàm decora, quàm gloriosa, quàm

generosa tu es! Tota pulcra es, & macula non

est in te. Foelix anima mea, semperq́ue foelix

in saecula, si intueri meruero gloriam tuam,

beatitudinem tuam, pulcritudinem tuam,

portas & muros, & plateas tuas, & mansio-

nes tuas multas; nobilissimos ciues tuos, &

fortissimum Regem tuum in decore suo.

Muri namque tui ex lapidibus pretiosis; por-

tae tuae ex margaritis optimis; plateae tuae ex

auro purissimo, in quibus iucūdum alleluya

sine intermissione concinitur; mansiones

tuae multae, quadris lapidibus fundatae, sa-

phyris cōstructae, laterculis coopertae aureis,

in quas nullus ingreditur, nisi mundus, nul-

lus habitat inquinatus. Speciosa facta es &

suauis in delicijs tuis, mater Hierusalem; ni-

hil in te tale, quale hîc patimur, qualia in hâc

miserâ vitâ cernimus. Non sunt in te tene-

brę, aut nox, aut quaelibet diuersitas tempo-rum, sed Deus de Deo, lux de luce, Sol Iusti-

tiae semper illuminat te, Agnus candidus &

immaculatus, lucidum & pulcerrimum est

lumen tuum: Sol tuus & claritas tua, & om-

ne bonum tuum, huius pulcerrimi Regis in-

deficiens contemplatio:Ipse Rex Regum in

medio tui, & pueri eius in circuiti eius.

Ibi Hymnidici Angelorum chori. Ibi so-

cietas supernorum Ciuium. Ibi dulcis solen-

nitas omnium, ab hâc tristi peregrinatione

ad tua gaudia redeuntium. Ibi Prophetarum

prouidus chorus. Ibi duodenus Apostolorū

numerus. Ibi in numerabilium Martyrum vi-

ctor exercitus. Ibi Sanctorum Confessorum

sacer conuentus. Ibi veri & perfecti Mona-

chi. Ibi sanctae mulieres, quae voluptates sae-

culi, & sexus infirmitatem vicerunt. Ibi pue-

ri & puellę annos suos sanctis moribus tran-

scenderunt. Ibi oues & agni, qui iam huius

voluptatis laqueos euaserunt. Exultant om-

nes in proprijs mansionibus, dispar est gloria

singulorum, sed communis est laetitia om-

nium. Plena & perfecta ibi regnat charitas,

quia Deus est ibi omnia in omnibus; quem

sine fine vident, & semper videndo in eius

amore ardent, amant & laudant, laudant

& amant. Omne opus eorum laus Dei sine

fine, sine defectione, & sine labore. Felix ego

& verè in perpetuum felix, si post resolutio-

nem huius corpusculi, audire meruero illa

cantica coelestis melodiae; quae cantantur ad

laudem Regis aeterni, ab illis supernae patriae

ciuibus, beatorum q́ue spirituum agminibus!

Fortunatus ego, nimiumq́ue beatus, si & ego

ipse meruero cantare ea, & assistere Regi

meo & Duci meo!

Aug. medit. cap. 25.

Aug. medit. cap. 22.

O tu vita, quam praeparauit Deus ijs, qui

diligunt eum! vita vitalis, vita beata, vita se-

cura, vita tranquilla, vita pulcra, vita munda,

vita casta, vita sancta, vita ignara mortis, ne-

scia tristitię, vita sine labe, sine dolore, sine an-

xietate, sine corruptione, sine perturbatione,

sine varietate & mutatione, vita totius ele-

gātiae & dignitatis plenissima; vbi non est ad-

uersarius impugnans, vbi nulla peccati ille-

cebra, vbi est amor perfectus, & timor nullus,

vbi dies aeternus & vnus omniū spiritus, vbi

Deus facie ad faciem cernitur, & hoc vitae ci-

bo, mens sine defectu satiatur. Libet me tuae

intendere claritati, delectant me bona tua

auido corde. Quanto plus valeo mecum cō-

siderare, tāto plus amore tui langueo, tui ve-

hemēti desiderio tuiq́ue dulci memoriâ ad-

modum delector. Libet itaque, libet in te o-

culos cordis attollere, statum mētis erigere,

affectum animi conseruare. Libet sanè de te

loqui, de te audire, de te scribere, de te con-

ferre; de tuâ beatitudine & gloriâ quotidie

legere & lecta saepiùs corde reuoluere, vt vel

sic possim ab huius mortalis perituraeq́ue vi-tae ardoribus, periculis & sudoribus sub tuae

vitalis aurae dulci refrigerio transire & tran-

siens, sinu tuo fessum caput dormiturus vel

paululùm reclinare. O tu vita felicissima! ô

Regnum verè beatum carens morte, vacans

fine! cui nulla tempora succedunt per aeuum,

vbi continuus sine nocte dies nescit habere

tempus, vbi victor miles, illis hymnidicis

Angelorum sociatus choris, cantat Deo sine

cessatione canticum de canticis Sion.

Hugo de S. Victore lib. de anima cap. 4.

Quae cantica, quae organa, quae cantilenę,

quae melodiae ibi sine fine decantantur! so-

nant enim semper melliflua hymnorum or-

gana, suauissima Angelorum melodia, canti-

ca canticorum mira, quae ad laudem & glo-

riam tuam à supernis ciuibus in perpetuum

decantantur.

Aug. manu. cap. 24.

O anima, suspira ardenter, desidera vehe-

menter, vt possis venire ad illam supernam

Ciuitatem, de quâ tam gloriosa dicta sunt, in

quâ sicut laetantium omnium habitatio est!

Quanta erit illa felicitas, vti nullum erit

malum, nullum latebit bonum! vacabitur

Dei laudibus, qui erit omnia in omnibus!

Admoneor etiam sancto Cantico, vbi lego:

Beati qui habitant in domo tuâ Domine, in saecula

saeculorum laudabunt te. omnia membra & vis-

cera in corruptibilis corporis, quę nunc vide-

mus per vsus necessitatis varios distributa,

quoniam tunc non erit ipsa necessitas; sed

plena, certa, secura, sempiterna felicitas, pro-

ficient in laudibus Dei.

Vera ibi gloria erit, vbi laudantis nec er-

rore quisquam nec adulatione laudabitur.

Verus honor, qui nulli negabitur digno, nul-

li deferetur indigno. Vera pax ibi est, vbi ni-

hil aduersi nec à seipso, nec ab alio quisquam

patietur. Pręmium virtutis erit ipse, qui virtu-

tem dedit, eiq́ue seipsum, quo maius nihil

possit esse, promisit. Quid enim est aliud

quod per Prophetam dixit: Ero illorū Deus, &

ipsi erunt mihi plebs; nisi ego ero vnde satientur,

ego ero quaecumque ab hominibus hone-

sta desiderantur, & vita & salus & victus &

copia & gloria & honor & pax & omnia

bona? sic enim & illud rectè intelligitur,

quod ait Apostolus, vt sit Deus omnia in omni-

bus ipse finis erit desideriorum nostrorum, qui sine

fine videbitur, sine fastidio amabitur, sine fa-

tigatione laudabitur. ibi vacabimus & vide-

bimus, videbimus & amabimus, amabimus

& laudabimus. Ecce quod erit in fine, sine fi-

ne. Nam quis alius noster est finis, nisi per-

uenire ad Regnum cuius nullus est finis?

Aug. li. 22. de Cinit. Dei, cap. 30.

Bonau. solilo. cap. 4.

O Anima, quid dicere valeo, cùm futu-

rum gaudium aspicio? Iam paenè prae admi-

ratione deficio, quia gaudium erit intus &

extra, subtus & supra, circum & circa. Gau-

debis igitur in omnibus, gaudebis de om-

nibus.

Bonau. solilo. cap. 4.

O Anima, qualis tibi erit dies illa, cùm ad

hanc felicem choream fueris assumpta, &

cùm omne tormentum tibi (si piè vixeris, si

patienter sustinueris) conuertetur in aeter-

num iubilum! Tunc de omnibus his lauda-

bis Dominum Deum tuum, labijs exultatio-

nis, dicens: Misericordias Domini in aeternum can-

tabo.

Ambr. in orationib.

O domus Dei aeterna, post Christi

dilectionem, tu esto laetitia mea & cōsolatio;

dulcis memoria tui beati nominis, sit releua-

tio moeroris, taediorumq́ue meorum; Taedet

enim me valde vitae huius & istius erumnosae

peregrinationis.

Ambr. in orationib.

O domus Dei luminosa & speciosa, dilexi

decorem tuum & gloriam habitationis glo-

riae Domini mei fabricatoris & possessoris

tui. Tibi suspiret peregrinatio mea die ac do-

cte: tibi in hiet cor meum, tibi intendat mens

mea, ad societatem tuae beatitudinis perue-

nire desideret anima mea.

Quando transibo in illam admirabilem

& pulcerrimam domum tuam, vbi personat

vox laetitiae & exultationis in tabernaculis

Iustorum? Beati qui habitant in domo tua Domine,

in saecula saeculorum laudabunt te! Beati & verè

beati, quos elegisti & assumpsisti in illam

Coelestem haere ditatem. Ecce sancti tui, Do-

mine, florent antete sicut lilium; replentur enim

ab vbertate domus tuae & torrente voluptatis tuae

potas eos, quoniam tu es fons vitae. O quàm

mira, quàm pulcra, quàm acceptabilia sunt

domus tuae habitacula, Domine virtutum,

concupiscit intrare in ea haec peccatrix ani-

ma mea! Domine dilexi decorem domus tuae, lo-

cum habitationis gloriae tuae. Vnam petij à Domino,

hanc requiram, vt inhabitem in domo Domini om-

nibus diebus vitae meae.

Aug. medit. cap. 37.

Aug. solilo. cap. 35.

O verè beati! ô terq́ue quaterq́ue beati,

qui iam omnium malorum exuti, securi de

suâ immarcessibili gloriâ ad te, Regnum de-

coris, peruenire meruerunt! ô aeternum Re-

gnum, R egnum omnium saeculorum! vbi

lumen indeficiens & pax Dei quae exuperat

omnem sensum, in quo sanctorum animae

requiescunt, & laetitia sempiterna super capita eo-

rum; gaudium & exultationem obtinebunt & fu-

giet dolor & gemitus. O quàm gloriosum est Re-

gnum, in quo tecum, Domine, regnant omnes Sancti.

Greg. in Ps. 7. poenitent.

Ibi est lux sine defectu; gaudium sine ge-

mitu; desiderium sine poenâ; amor sine tristi-

tiâ; satietas sine fastidio; sospitas sine vitio;

vita sine morte; sanus sine languore. Ibi san-

cti & humiles corde, ibi spiritus & animae iu-

storum, ibi cuncti coelestis Patriae ciues, &

Beatorum spirituum ordines, Regem in de-

core suo videntes, & in gloriâ virtutis eius

exultantes. Perfecta viget in omnibus chari-

tas, vna omnium laetitia, vna iucunditas.

Bone Iesv, verbum Patris, splendor pa-ternae gloriae, in quem desiderant Angeli

prospicere, doce me facere voluntatem

tuam, vt à spiritu tuo bono deductus, ad bea-

tam illam perueniam Ciuitatem, vbi est dies

aeternus, & vnus omnium spiritus; vbi est cer-

ta securitas & secura aeternitas, & aeterna

tranquillitas, & tranquilla foelicitas, & foelix

suauitas, & suauis iucunditas; vbi tu Deus

cum Parte & Spiritu Sancto viuis & regnas

per infinita saeculorum saecula, Amen.

XXXXV. [Fuge dilecte mi]

Fuge dilecte mi, & assimilare capreae

hinnuloq́; ceruorum super mon-

tes aromatum.Cant. 8.

OCyus aspectu, mea Lux, te proripe nostro;

Ardeo, nec tantas mens capit ista faces.

O mala, quae dudum timui tibi dicere verba!

Quàm, mea Lux, mallem dicere posse, mane.

Non etenim tua me praesentia tempore lassat,

Ah sine te, nosti, quàm mihi triste loqui!

Sed prohibent nimijs incendia dulcia flammis,

Vel fuge, vel nocuam, Lux mea, conde facem.

Haec mihi Tu, fateor, si iussa aliquando dedisses,

Exanimis misero lapsa dolore forem.

Parce, iubet saeuis Amor ignibus, haud ego mando,

Stare velim totos in mea vota dies:

Sipossem, cuperem non persuadere quod hortor,

Si potes, inuitas aure repelle preces.

Ergo mane, mea lux, monitis neque flectere nostris,

Nec, precor, audieris quae modò iussa dedi.

Trans mare praecipites rapiant verba irrita Cauri,

Non mea, sed stolidi verba fuêre metus.

At prohibet rapidus fibras qui pascitur ardor,

AEstuo nec tantas mens capit ista faces.

Ergo fuge & celeres pedibus praeuerte capellas,

Anteuola ceruos, anteuola hinnuleos.

Sed fuge respiciens, tamquam discedere nolles,

Vt qui spectari, dum fugit, antè cupit.

Dius in Ephremi cùm pectore ferueret ignis;

Non ego par flammae, quîn fugis, inquit, Amor?

Ille triumphato clarus Xauerius Indo,

Saucius aetheriâ pectora saepè face;

Coelestis quoties ardebat arundinis ictu,

Ah satis est, satis est! dicere suêtus er at.

Cùm flagrat iuuenis sceptri laus magna Poloni,

Corda rigat gelidis Stanesilaüs aquis.

Quid mea pectoribus compono pector a tantis?

Non ego par flammae, lux mea, carpe fugam.

Carpe fugam, pedibusq́ leues praeuerte capellas,

Antevola ceruos, anteuola hinnuleos.

En iuga vicino coelos tangentia cliuo,

Thuris vbi madido cortice gutta tumet;

Cedrus vbi, Laurusq́ & copia plurima Myrrha,

Mixtaq́ puniceis Cynnama laeta crocis.

Huc fuge pennigeris super alta cacumina plantis,

Seu tua, Mons Amana, Libane siue tua?

Alta super iuuenum fastigia Seraphicorum,

Cherubicosq́ apices, Astraq́ summa super.

Scilicet insoliti non sunt his montibus ignes,

Pectora quos imis vallibus ista timent.

Vna potest flammare meas scintilla medullas,

Non ego par totas, lux mea, ferre faces.

Carpe fugam, pedibusq́ leues praeuerte capellas,

Anteuola ceruos, anteuola hinnuleos.

Sic tamen, vt fugiens oculis huc saepè recurras,

Longiùs aspectu néue vagêre meo.

Qualis at oppositum spectat soror aurea Phoebum,

Cùm plus de radijs, quo magè distat, habet.

Parce, suas vires, mea lux, vitiumq́ fatenti,

Nec tecum possum viuere, nec sine te.

Ardeo, si properas; rigeo, si fugeris; hei mî,

Et procul, & praesens, igne geluq́ noces!

Quid facies, mea lux, sine te non esse volenti?

Fac caleam, toto non tamen igne cremer.

Ergo fuge, alipedesq́ celer praeuerte capellas.

Antevola ceruos, antevola hinnuleos.

Interea viridem fabricabor arundine cannam,

Et referet laudes fistula facta tuas.

Post, vbi vox longo modulamine fessa silebit,

Ore silente nouum dextra capesset opus.

Arboribusq́ meos folijsq́ insculpet amores,

Amborumq́ vno cortice nomen erit.

Scriptaq́ praeteriens ne noscat signa viator,

Littera confusum nomen vtrumq́ teget.

Post opus hoc, reliquae si quae super hora diei,

Illa mihi in somnos hora quiet is erit.

Sic tamen vt vestri sit mixtus imagine somnus,

Et mihi stes clausos peruigil ante oculos.

Dum loquor, en tacitis gliscunt incendia flammis,

Ocyùs ingratam lux mea carpe fugam,

Carpe fugam, veluti cuperes tamen ante videri;

Vtq́ breui redeas, non Tibi dico Vale.

Cant. 8.

Fuge dilecte mi, & assimilare capreae, hin-

nuloq́ ceruorum, super montes aro-

matum.

Guil. Abbas apud Delrio in cap. 8. Cāt.

SPonsvs plerumq́ue praeproperè & prae-

maturè fugatur, & ante tempus dicitur

ei, Fuge. quippe tempus manendi sponso &

tempus fugiende. Tempus dicendi ei: Mane

nobiscum Domine; & tempus dicendi ei; Fuge

dilecte mi. Tempus dimittendi eum, & tempus

dicendi ei: Non dimittam te nisi benedixeris mihi,

nisi auxeris incrementa frugum iustitiae meę,

vt suo tempore dimittam te.

Beda in cap. 8. Cāt.

[Sed] quis eum quem diligit, à suâ fugare

praesentiâ velit? quod ergo ait, Fuge dilecte mi,

non optando loquitur, sed eius potiùs vo-

luntate feruendo.

Author Scalae Paradysi, tom. 9. Aug. cap. 5.

Sicut enim in quibusdam carnalibus offi-

cijs adeò vincitur carnalis concupiscentia

quod omnem vsum rationis amittit, & fit

homo quasi totus carnalis; ita meritò in hâc

supernâ contemplatione, ita cōsummuntur

& absorbentur carnales motus ab animâ, vt

in nullo caro spiritui contradicat.

Idem cap. 6.

Numquid huius consolationis & laetitiae

testes sunt & nuncij, suspiria & lacrymae? Si

ita est, noua est antiphrasis ista & significatio

inusitata; sed quid huius secreti colloquia

proferimus in publicum?

Idem cap 7.

Dimitte me, iam enim ascendit Aurora: datâ er-

go benedictione, mortificato neruo femoris

& mutato nomine de Iacob in Israël, paulis-

per secedit sponsus, diu desideratus, citò e-

lapsus.

Idem cap. 3.

Sed ne timeas, ô spōsa, ne desperes, ne exi-

stimes te contemni, si paulisper tibi subtra-

hit sponsus faciem suam. Omnia ista coope-

rantur in bonum, & de accessu & recessu lu-

crum acquiris; tibi venit, tibi & recedit; venit

ad consolationem, recedit ad cautelam, ne

magnitudo consolationis extollat te. Hanc

gratiam cùm vult & quando vult sponsus

attribuit, non iure haereditario possidetur.

Vulgare prouerbium est, quod nimia fami-

liaritas parit contemprum. Recedit ergo, ne

forté nimis assiduus, contemnatur, & absens

magis desideretur, desideratus auidiù quae-

ratur, diu quaesitus tādem gratiùs inueniatur.

Ne ergo exilium deputemus pro patriâ, ar-

rham pro pretij summâ, venit spōsus & rece-

dit vicissim, nunc consolationem afferens,

nunc vniuersum statum nostrum in infirmi-

tate commutans, paulisper nos permittit gu-

stare, quàm suauis est; & antequam plené

sentiamus, se subtrahit, & ita quasi alis expā-

sis supra nos volitans prouocat nos ad vo-

landum.

Bern. ser. 9. super Beati qui habet.

Meritò proinde quaerenti illum anima res-

pondetur. Altissimū posuisti refugium tuum. Ne-que enim sic Deum sitiens anima, aut cum

Petro, ei in terreno monte. Facere taberna-

culum, aut cum Maria deinceps, eum tan-

gere vult in terrâ, sed planè clamat: Fuge dile-

cte mi, assimilare capreae, hinnuloq́ ceruorum.

Ambr. de bono mortis cap. 5.

Hortatur, enim, vt fugiat, sponsus, quiae

iam se qui potest etiam ipsa terrena fugientē.

Dicit autem, vt similis sit damulae, quę euadit de

retibus. Vult enim & ipsa fugere & euolare

supra mundum.

Assimilare capreae, hinnuloq́ ceruorum super

montes aromatum; multùm optando ac sup-

plicando prosequitur, sciens hanc sibi maxi-

mam in praesenti vitâ esse foelicitatē; vt quia

continuâ visione non valet, saltem crebrâ e-

ius visitatione cōsoletur, quae nimirum foeli-

citas illis solùm conceditur, qui contemptu

terrestrium & gaudiorum appetitu coelestiū,

appellari spiritualism merentur montes aro-

matum. assimilatur enim capreae hinnuloq́

ceruorum apparentibus super montes aromatum,

cùm rursus, vt opportunum ipse iudicauerit,

collatâ ibi luce sui praesidij, siue obsidentia

tentationū pericula tollit, seu consueta quae

subtraxisse videbatur, virtutum dona resti-

tuit: constat enim de nostrâ paruitate, quia

nequaquam vno atq; in dissimili modo sem-

per orationum dulcedini insistere, lacrymas

(vel pro reatus nostri conscientiâ, vel pro de-

siderio patriae coelestis) fundere valemus;

ita vt nonnumquam multum conati, his

vti bonis ne queamus. Ac rursus aliquando,

etiam minùs ipsi studentes, horum copiâ po-

tiamur. Quod, vnde agitur, nisi nunc fugit

dilectus; nunc mentem nostram reuisit.

Beda in cap. 8. Cāt.

Bern. serm. 75. in Cant.

Quis verò mihi huius mutabilitatis refe-

ret Sacramenta? quis mihi explicet ire & re-

dire Verbi? numquid leuitate vtitur sponsus?

sensu animae, non motu verbi, ista fieri sen-

tiamus. Cùm sentit gratiam, agnoscit prae-

sentiam; cùm non, absentiam queritur, &

rursum praesentiam quaerit, sed fortè ideò se

subtraxit sponsus, quo auidiùs reuocaretur,

teneretur fortiùs? Nam & aliquando simula-

bat se longiùs ire; non quia hoc volebat, sed

magis volebat audire: Mane nobiscum quoniam

aduesperascit. Nunc verò constat in animâ fie-

ri huiusmodi vicissitudines euntis & redeun-

tis verbi, sicut ait: Vado & venio ad vos. Item, mo-

dicum & non videbitis me. O modicum & mo-

dicum! ô modicum longum! Pie Domine,

modicum dicis, quòd non videmus te?

saluum sit verbum Domini mei, longum est;

& multum valdè nimis.

Ansel. in c. 8. Cant.

Sed fuge dilecte mi, quia non possum adhuc

sociari tibi in thalamo sicut vis.

O vocem dignam auditu dilecti! vocem

de corde fideli & mente humili! hoc enim

est, quod anima quaeuis fidelis & sapiens di-

cere consueuit: Domine non sum digna vt

intres sub tectum meum; non sum digna, vt

in me ostendas frequens oliquod praesentiae

vel visitationis tuae miraculum. Fuge, in-

quam, dilecte mi, & saltus huiusmodi similes

saltibus capreae aut hinnuli ceruorum effice, non

super me, sed super montes aromatum, super

praecelsa merita sanctorum, atque perfecto-

rum.

Ruper. in c. 8. Cant.

Aug. 10 confess. cap. 40.

Aliquando intromittis me in affectum

multum inusitatum introrsus, ac nescio

quam dulcedinem; quae si perficiatur in me,

nescio quid erit, quod vita ista non erit; sed

recido in haec, aerumnosis ponderibus & re-

sorbeorsolitis; & teneor, & multùm fleo, sed

multùm teneor.

Aug. solilo. cap. 22.

Domine consolator meus; in hac vitâ re-

nuit consolari anima mea, vt digna habeatur

consolationibus aeternis.

S. Eu. in vitâ suâ

Recede à me, Domine, parumper; quoniam va-

sis huius infirmitas ferre non potest.

Syllabvs

Libri primi

Gemitvs

animae poenitentis.

I.ANima mea desider auit te in nocte. Isaiae 26.

II.Deus tu scis insipientiam meam, & delicta mea àte non sunt abscondita. Psalm. 68.

III.Miserere mei Domine, quoniam infirmus sum, sana me Domine, quoniam conturbata sunt ossa mea. Psalm. 6.

IV.Vide humilitatem meam, & laborem meum, & dimitte vniuersa delicta mea. Psalm. 24.

V.Memento quaeso quod sicut lutum feceris me, & in puluerem reduces me. Iob 10.

VI.Peccaui: quid faciam tibi, ô custos hominum! qua-reposuisti me contrarium tibi? Iob 7.

VII.Curfaciem tuam abscondis, & arbitraris me inimicum tuum? Iob 13.

VIII.Quis dabit capiti meo aquam, & oculis meis fontem lacrymarum, & plorabo die ac nocte? Hiere. 9.

IX.Dolores inferni circumdederunt me, praeoccupauerunt mei lacquei mortis. Psalm. 17.

X.Non intres in iudicium cum seruo tuo, quia non iustificabitur in conspectu tuo omnis viuens. Ps. 142.

XI.Non me demergat tempestas aquae, neque absorbeat me profundum. Psalm. 68.

XII.Quis mihi hoc tribuat vt in inferno protegas me, & abscondas me, donec pertranseat furor tuus? Iob 14.

XIII.Numquid non paucitas dierum meorum finietu, breui? dimitte ergo me vt plangam paululùm dolorem meum. Iob 11.

XIV.Vtinam saperent, & intelligerent, ac nouissima prouiderent. Deut. 32.

XV.Defecit in dolore vita mea, & anni mei in gemitibus. Psal. 30.

Syllabvs

Libri secvndi

Desideria

animae sanctae.

XVI.COncupiuit anima mea desiderare iustificationes tuas. Psal. 118.

XVII.Vtinam dirigantur viae meae ad custodiendas iustificationes tuas. Psal. 118.

XVIII.Perfice gressus meos in semitis tuis, vt non moueantur vestigia mea. Psal. 16.

XIX.Confige timore tuo carnes meas, à iudicijs enim tuis timui. Psal. 118.

XX.Auerte oculos meos ne videant vanitatem. Psal. 118.

XXI.Fiat cor meum immaculatum in iustificationibus tuis, vt non confundar. Psal. 118.

XXII.Veni dilecte mi, egrediamur in agrum, commoremur in villis. Cant. 7.

XXIII.Trahe me post te, curremus in odorem vnguentorum meorum. Cant. 1.

XXIV.Quis mihi det te fratrem meum sugentem vberae matris meae, vt inueniam te foris, & deosculer te, & iam me nemo despiciat. Cant. 8.

XXV.In lectulo meo, per noctes, quaesiui, quem diligit anima mea; quasiui illum, & non inueni. Cant. 3.

XXVI.Surgam & circuibo ciuitatem; per vicos & plateas, quaeram quem diligit anima mea; quaesiui illum, & non inueni. Cant. 3.

XXVII.Num quem diligit anima mea, vidistis? paullulùm cùm pertransissem eos, inueni quem diligit anima mea; tenui eum, nec dimittam. Cant. 3.

XXVIII.Mihi autem adhaerere Deo bonum est; ponere in Domini Deo spem meam. Psal. 72.

XXIX.Sub vmbrâ illius, quem desideraueram, sedi. Cant. 2.

XXX.Quomodo cantabimus canticum Domini, in terrâ alienâ? Psal. 136.

Syllabvs

Libri tertii

Svspiria

animae amantis.

XXXI.ADiuro vos, filiae Ierusalem si inueneritis Dilectum meum, vt nuncietis ei, quia amore langueo. Cant. 5.

XXXII.Fulcite me floribus, stipate me malis, quia amore langueo. Cant. 2.

XXXIII.Dilectus meus mihi & ego illi, qui pascitur inter lilia, donec aspiret dies & inclinentur vmbrae. Cant. 2.

XXXIV.Ego dilecto meo, & ad me conuersio eius. Cant. 7.

XXXV.Anima mea liquefacta est, vt dilectus locutus est. Cant. 5.

XXXVI.Quid enim mihi est in Coelo, & àte quid volui super terram? Psal. 72.

XXXVII.Heu mihi quia incolatus meus prolongatus est,

habitaui cum habitantibus Cedar, multùm incola fuit anima mea! Psal. 119.

XXXVIII.Infelix ego homo! quis me liberabit de corpore mortis huius? Rom. 7.

XXXIX.Coarctor è duobus, desiderium habens dissolui & esse cum Christo. Philip. 1.

XXXX.Educ de custodiâ animam meam, ad confitendum no mini tuo! Psal. 141.

XXXXI.Quemadmodum desiderat ceruus ad fontes aquarum, it a desiderat anima mea ad te, Deus. Psal. 41.

XXXXII.Quando veniam & apparebo ante faciem Dei? Psal. 41.

XXXXIII.Quis dabit mihi pennas sicut columbae, & volabo, & requiescam? Psal. 54.

XXXXIV.Quàm dilecta tabernacula tua, Domine virtutum; concupiscit & deficit anima mea, in atria Domini! Psal. 83.

XXXXV.Fuge dilecte mi, & assimilare capreae, hinnuloq́ ceruorum, super montes aromatum. Cant. 8.

FINIS.

Florentivs

de Montmorency,

Praepositus Prouincialis Societatis

Iesv per Flandro-Belgicam.

CVm Pia Desideria à P. Hermanno

Hugone Societatis Iesv Sacerdote

conscripta, quatuor designati eiusdem So-

cietatis Patres legerint probarintq́, pote-

state ab Admod. Reuerend. Patre nostro

Mutio Vitellesco ad hoc mihi factâ, vt

typis excudantur, permitto. In quorum

fidem has litter as manu meâ subscriptas,

officij mei sigillo muniui. Bruxellae, 28.

Aprilis Anno 1624.

Florentius de Montmorency.

Approbatio Censoris.

HAEc Pia Desideria, Gemitus & Suspitia

animae Christianae, Elegijs, Emble-

matis, & SS. Patrum scriptis illustrata à R.P.

Hermanno Hugone Societatis Iesv

Presbytero, pererudita sunt & solida,

atque perlucidam semitam continent; quâ

aeterna Veritas, & vera charitas, & chara

aeternitas obtineatur, ab his qui in tenebris

& in vmbrâ mortis sedent ad dirigendos pe-

des suos in viam pacis. Datum Bruxellae xi.

Idus Nouembris, M. D C. XXIII.

Henricus Smeyers S. Theologiae Licentiatus Scholasticus Bruxellensis Librorum Censor.