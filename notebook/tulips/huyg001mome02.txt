Constantini Hugenii Equ. Toparc. Zulichemi etc. MOMENTA DESULTORIA.

CONSTANTINI HUGENII,

Equitis; ZulichemI, ZeelhemI, & c. Toparchae; Principi Auriaco à Consiliis;

MOMENTA DESULTORIA; POËMATUM

LIBRI XIV.

Editio altera, multò priore auctior,

Procurante LUDOVICO HUGENIO C.F.

Cùm

Praefatione CASPARIS BARLAEI

HAGAE-COMITUM,

Ex Typographia ADRIANI VLACQ.

cIɔ lɔc ʟv.

Cum Privilegio Ill. Ord. Holl. ac West-Frisi.e.

Syllabus.

{ Farrago.

LIB. XIV.{ Epigrammatum Libri XII.

{ Otiorum Juvenilium Resegmina.

Casparis Barlaei Praefatio ad lectorem.

CVm non ita pridem Hagae essem, studiose Lector, cepit me voluptas, ea omnia ibidem lustrandi, quae aliquâ sui vel magnitudine, vel elegantiâ, vel novitate spectatorem detinent. Fuere in oculis Principum palatia, sylvae partim inordinatae, partim longis ordinibus in quincumces digestae, atria tot victoriarum monumentis conspicua, fossae aedificiis hinc inde ad aemulationem exstructis illustres, curules magnificae & pilenta Regales vectura nurus, armamentaria & horribiles Martis officiniae, aliaque plurima. Quae dum lustro, ea mihi visus sum vidisse, quae non magis me afficerent, quàm pastilli vectorem Sileni, aut equum pictorum tabulae, aut simiam elephanti conspectus. Verum public subductus & per amicorum hic illic stations domosque oberrans, fortè in Musaeum Nobilissimi Clarissimique Viri Constantini Hugenii, Zulechemi Domini &c. delatus fui. Veni huc planè tanquam capra ad festum suum, & oculis meis repperi debitas delicias, & ἴδιον Poëtarum spectaculum. Incidi quippe in grandem struem & sylvam Poëmatum, quae Momenta Desultoria inscripserat. Lasciviebam inter schedas hasce, conspersa mille & mille Epigrammatibus folia, veluti inter nucum cumulos cercopithecus, aut in farris acervo curculio. Uti ex avido armorum contactu deprehensus fuit Achilles, potuissem & ego deprehendi ex sollicita chartarum volutatione. Hinniunt admissarii equi, cum equarum odor nares adflat. idem ferè mihi evenire sensi ex conspectus tam procacis argumenti, quo pasci soleo, tanquam rore suo cicada. Nec contentus subitâ & perfunctoriâ lectione, precibus monitisque impetravi ab auctore, ut ea publici juris faceret. Quae enim ille edi operaeprecium non putabat, seculo doctissimo & a-cutissimo, adeoque inter amicos perire volebat, ego ut ingeniosissima & non obvii saporis eidem propinanda putabam. Displicebat foetus parenti suo, placuit susceptori; & quem pro derelicto habebat, ut benè natum excepi ulnis, & nunc eruditorum oculis ostento, uti famae gloriaeque, ita & invidiae securum. Familiare hoc magnis ingeniis, ut quae scribunt optima, damnent ipsi, aut quae artis documenta dissimulant per modestiam, aliorum esse judicii mavelint, quàm sui. Et forte non est cujusvis de hoc studiorum genere judicare. Formarum censores plurimos habemus, boni & erecti carminis paucissimos. De illis sententiam dicere possunt etiam maximè deformes. De his non nisi Poëtae & ab eodem sidere tacti. Est ex illarum numero facultas Poëtica, quae actione & usu comparantur. Et uti idoneus rerum civilium judex esse nequit, qui se rebus & res sibi subduxit; ita poëmatis genium non capit, nisi ab eodem genio afflatus. Haec ipsa, quae vides, Momenta sunt, & quidem Desultoria. Momenta, quia pleraque nullo molimine, sed impetus scripta sunt, non conatu, sed nutu, non ad lentas clepsydrae moras, sed subito calore & quadam festinandi voluptate, ut veluti per tussiculas & interruptos singultus egesta videantur. Alia namque in castris inter lituos & tympana, alia domi inter supplicum flagitationes & amicorum official nata sunt. quaedam equitanti, quaedam naviganti, quaedam ambulanti exciderunt. quod sanè vitae genus uti longas moras nescit, & cunctationes fugit, ita praecipites subitosque animi motus amat. Desultoria sunt, quia cum non in castris solùm, sed & in aulis alia se semper offerat rerum facies, alii hominum vultus, aliae curae, motus, jussa, non potuit non vagari mens libera & desultoriè ferri in res varias. Distrahuntur nubes roridae à radiis Solaribus in guttulas minutissimas. nec aliter Autorem distraxere in diversa tumultus aulici bellicique, ut animum nunc celerem nunc illuc diviserit. tessella, dum aquarum superficiem ex obliquo jacta radit, saltuatim pergit. non secus, Princ-cipis sui subitis & iterates imperiis avocatus, ad alia & alia deflexit & brevibus intervallis ad se rediit; non dissimilis Monomeris, Orientalibus populis, (si fides Gellio) singulis cruribus saltim currentibus. Non fertur uno tramite Poëta noster, sed in vagum, & quaquaversùm cursitat. E coelo in terras, è terris in coelos rapitur. modò in sylvis, modò in montibus, modò in aquis est. ab urbibus in domos, ab his in urbes saltum facit. Jam illi vir, aut foemina aut maleferiatus aliquis carmen facit. à flammis & incendiis publicis accenditur, rapitur per vasta maris spatia, cum Meteoris assurgit & erigitur, mordet officiosam & inofficiosam supellectilem, in singulis humani cor-poris partibus dentem figit, per vicos & plateas ambulat veluti aedilis aliquis, & sine populi suffragio pronunciat. nullam mundi particulam eximit suis lusibus & commentis. Vapulant illi Sol, Luna, pluviae, grando, nix, fulmina, ignes fatui, totusque exercitus imperfectorum corporum. Specula, forfices, dentiscalpia, acus, digitabula, flabella, & nihil non istorum impedimentorum ut stultitiae nostrae argumentum traducit. ita prisco Poëtarum more Superos inferosque naturam omnem & artem, totam Sapientiae, totam Moriae pari libertate exercet. Laudat, vituperat, suadet, dissuadet, mulcet & asper est. speculator cum Thalete, monet cum Socrate, censor est cum Catone, ridet cum Democrito, flet cum Heraclito. acu pungit ipsum sartorem, penicillo suo perstringit pictorem, cum milite caesim & punctim agit, Thaidas & Nomentanos nepoes laedit aliâ, hoc est doctâ & dicaci cuspide, omnes singulosque Epigrammate. Est inter aviculas motacilla, quae in saltibus non magnis spatiis volitat, sed breves facit de arbore in arborem, de virgulto in virgultum discursus. Idem facit noster in hoc Operis sui salicto. arripit argmentum & deserit, intrat ut exeat, venit & abit, nec, uti scopulis conchae, diu uni immoratus, stationem, quâ steterat, relinquit. saepius incipit, saepius desinit, & repetitis exordiis multas absolvit fabulas, non sine verbere. Non invite ad lectionem sedentarios, & qui foetus lambere in longum tempus amant, ac continua mentis agitatione solidos dies fatigant, non non absimiles vulturi, qui Tityi ac Promethei extis aeternùm incubat, sed eos, quibus interrupta sunt otia, & divisi in plurima labores, quique in ipso conceptu pariunt. Nec ad Poëticum hoc epulum cupiam accedere tristes & tetricos Deos, quibus nonnisi suspirio exit vox, sed quibus erudita comitas & non ficta hilaritas & supercilî expers frons, & jecur molle & splen cachinnans in virtutibus sunt. Abesse jubeo vitilitigatores, & minutiarum anxios sectatores, qui ob voculae situm aut accentum, frontem corru-gant, & fluctus in simpulo excitant. Quin & illos, qui cum noctuae sint, indignantur non videre se vim Epigrammatis obiter lecti. Etiam hic locum habet: qui nucleum esse vult, nucem frangat oportet. aquarum potoribus & in Boeotia natis haec non scribuntur, verum Lectori attento & cui repetita lectio secreta aperit quae diluti & fatui saporis sunt, gustamus cum fastidio & contemptu, quae verò erecti, attentâ pitissatione, & frictione crebrisque morsicationibus. Joviales convivas, Mitiones, Laelios, Augustos, Cicerones advoco, quibus suave est jocari sine noxa, ridere sine felle, quibus fabae & betae fabrorum prandia non sapiunt, sed asellos, & scaros, & apros & mullos in delitiis habent. Praestant hîc condimenta cibis, juscula carnibus, acumina rebus, apparatus argumento, qui in rebus etiam vilissimis elegantissimus est. Fulgent fumi acuminum luce. res nihili inventione maximae fiunt. obtusa acuuntur ingenii solertia, & mira perspicacitate ipsae, ut ita loquar, cotes pungunt. Loquor citra gratiae spem. plurima sunt, quae Bilbilicum vatem provocant; acumine, verborum emphasi, materiae copiâ & ornatu. Veterum Graecorum & Romanorum acutè dicta, allusiones & historiae hîc illìc inspersae pro gemmulis sunt & coralliis, quibus plateae, vici, lapides, utensilia etiam corporis nostri particulae despectiores co-ronantur & splendent. Intercursat τὸ ἠθικὸν τῷ Φυσικῷ, τὸ θυμικὸν τῷ ἐπιθυμητικῷ, miscetur utile dulci, honestum utrique. jam Anacreonticum quid, jam Aristophanicum legis. Non unius pulpae sunt, quae sapis, Prodeunt in scenam mortalium ineptiae & multiformis fatuitas. in quam Satyram non scribere difficile est. Quare non pedes solùm in Epigrammatibus, sed & dentes invenies & ungues, quod ajunt, in ulcere. Nemo vapulat bonus, nemo impunè fert malus. Finguntur mali, non signantur. In rationis conceptibus luditur ingenio, nullius odio. Characteres crede & ideas describi potius, quàm exempla viventum. Grassabatur Ajax in sues, quas Graecos puta-bat. Etiam furiis correpti vates perstringunt, quos nesciunt. Utopia pro regno isis est, subditi Lestrygones, Phaeaces, Polyphemus, Circe, Calypso, à fictione sunt. Nemo in se dici putet, quod in vitium, & fieri saltem posse putet, quidquid exaggeratur ceu factum. Qui vatibus indignantur, lapidem mordent. non loquuntur ipsi. Pythius intùs agit, quo inspirante non possunt non loqui. Non peccat, qui necessitate peccat, & Superûm afflatu. Quisquis legere haec Momenta vel Desulturas voles, momentaneus sis opertet & Desultorius. Ita nec irae ob hoc, nec amori ob aliud Epigramma longam moram dabis. Non ridebis diù ob hujus festivitatem, nec dolebis diu ob alterius naeniam. Fabulae totius partes & dramata sunt miles, studiosus, professor, sartor, pictor, princeps, lex, legatus, sacerdos, & c. ut Poëticam non particularem scientiam, sed universalem esse credas, quae nihil intactum indictumque sinit.

Fruere, Lector, commentis ingeniosissimis. Digessi ea in ordinem, ut potui; ipsam annorum seriem secutus. noluit sibi hoc negotii dari autor, & quae cuncta habebat contemptim, aliorum curae singula esse maluit, quàm suae. Non hîc canoras nugas & rerum inopes damus. Ab ea mente profecta sunt, quae castrorum vallis conclusa, ubique esse amat, & palatiis circumscripta spiritum extrudit latiùs in obvium quod-cuncque. Ubi tympana Martius furor pulsat, haec Apollinis citharam furore alio quatit. Evocata à Principibus pari fiduciâ Delo Phoebum Musasque arcessit, & jussus imperata facere à Dîs terrestribus, imperat coelestibus. Poëmata haec cum legis, in virtutum te area versari puta. Erga amicos candidus est vates & officiosissimus, in improbos acer, in Patriam pius, in Principes suos gratus, in hostes publicos animosus, in rebus laetis comis, in tristibus serius, in sacris religiosus. ut non boni vatis solummodò notas, sed & civis optimi ubique deprehendas. Qui famem publicam redimunt, novi commeatus & luculentae frugis vecturâ, gratiam publicam merentur. Ean-dem & mihi deberi puto, qui desideria doctorum recreo sapidissimis bellariis. Si sapient tibi, evasisti maledictum meum. Si non sapient, exspue. Non fert thuris odorem ad stivam enutritus, nec erecti carminis fragrantiam gens Arcadum.

Ludovicus C.F. Hugenius

Lectori S.

STatim à Barlaeo praefari, ut mearum neque virium sit neque frontis, Lector; qui me tamen editore nunc uteris, aequum est quàm brevissimè exponentem feras, quid ipse momenti tulerim ad haec Momenta, & me allaborante quid accesserit pristinae editioni. Accedunt, ecce, & operi praemittuntur Inscriptiunculae, quibus illud Autuor ante septennium, & quod excurrit, amicis dedicavit. Harum te capiet, nisi fallor, ipsi Naturae grata varietas, & in pari argumento, cum eòdem omnes tendant, singularum diversus sermo, vel acumen. Hasce ab indulgentia Patris mei cùm impetrassem, ipsa rei ratio exigere visa est, proximo agmine ut incederent quae ad Inscriptorem singuli amicorum rescripsere. Hisce item ab eadem benevolentia extortis, ne quid sit fraudi mihi, suum singulis assignavi ordinem, quo quaeque scripta vel perlata vidi; ne hìc quidem, ut opinor, malè de te meritus, qui tot praestantium ingeniorum easdem cogitationes exhibeo tam longè diversâ verborum elegantiâ comptas. Hactenus in vestibulo versamur: mediam aedificii molem totam priori similem reperies; posticam verò totis tribus libris novorum Epigrammatum auctiorem; quibus an se videri possit Auctor, quantum prioribus perosque superasse, ne quid affectu sanguinis impellente protrudam juvenilius, tui arbitrii facio.

In Poëmatia & Otia Illustris Viri Constantini Hugenii,

Equitis, Zulichemi Toparchae, Celsissimo Principi à Consiliis & Secretis.

COnstanter Patriae soli Patriaeque Parenti

Qui vacat, & soli vix vacat ipse sibi,

Urbanis procul officiis castrisque relictis

Ipse suis hìc se reddit, & ipse sibi.

Hìc canit. &, quantum superest Patriaeque Patrique

Posteritas, tantum nunc vacat ille tibi.

Daniel Heinsius.

Ex tempore scribebat.

In Poëmata Domini Zulichemii,

Ad lectorem.

ENthea sydereae qui, Lector, acumina mentis

Tot sine labe sales deliciasque stupes;

Quae venereris habe: Nisi sis Deus ipse, Deive

Instar habens, tanto non capis aequa Viro.

THEOD. GRASWINCKEL.

In Constantini Hugenii, Poëmata.

HUgenidas nuper Musas cùm fortè rogarem,

Ut canerent Domini laudibus apta sui;

Omnia cùm possent, id solùm posse negarunt;

Hoc illae vitium rusticitatis habent.

Caetera sollicitant nequicquam hic numina vates;

Hugenides illud non potuere Deae.

Marcus Zuerius Boxhornius.

In Nobilis & Illustris Zulichemii Domini opus poeticum.

Ad Saeculi nostri Bataviae Poëtas.

TOlle caput, dejecta cohors, inhonoraque vatum,

Turba, Poëtarum jam novus instat honos.

Sidera sublimi feriamus vertice cuncti,

AEthereâque velit quilibet ire viâ,

Nec sibi flectendas de speret Principis iras

Si quis in irato Principe Naso gemit,

Dum sacras quatit aula fides, vitinaque sceptro

Purpura Pierias vestit amica Deas.

Temporis haec fortuna mei est, quae falsa Quiritum

Gloria. Quis, Scythica dum dolet exul humo.

Quis fuit Ausonia magnatum doctus in aula?

Velquis Doctorum, dic mihi, visus amans?

Quis vindex, quis fautor erat? nemo, Hercule, nemo.

Ibat in exilium turba novena suum,

Barbarie capiente locum, cum surgere vates

Iussus; in augusta tunc nihil Vrbe fuit

Augusti, magnique nihil. Nunc sidera splendent

Altera, & aulai in culmine Musa sedet;

Proscribitque malas artes, attentaque praestat

Ora Ducum, & cunctis civibus una placet.

Admirande virûm, cui lotis carmina labris

Fundere, & in Furias intumuisse pias

Affectem, nisi tanta tuae spiramina mentis

Sola forent. mihi tu praecine, ponè sequar.

Imus ego, tu summus eas. hoc ordine vates

Stant Batavi. noster Pollio in arte prior,

Mecaenas nos Belga praeit. Romana sequuntur

Nomina. tunc saecli gloria, vatis erat.

Nunc vatis quoque, sed vatum solius amantis

Hugenii, vel dic tersius, Eugenii est.

C. Boyus, ICtus.

cIɔ Iɔ cxliv.

Ad Lectorem.

QUos legis, ingenii totidem miracula, versus,

Heic lege quâ deceat lege stupere tibi.

Haec aliena locis, alieno tempore nata,

Hugenii cerebro tam bene nata vides.

Temporis haec puncto, si non ex tempore, fudit

Singula, quae punctum temporis omne ferent.

Ille Poëtarum Deus Otia fecerat olim,

Et praesens Batavûm Phoebus ephebus erat.

Hoc, dùm sustinuit vir tanta negotia solus,

Publica procurans commoda, panxit opus.

Non labor illud erat, sed desultorius alta

Fronte remittentis seria lusus erat;

Usque stylum revocante manu, retrahentibus illam

Undique millenis sollicitudinibus.

Carmina secessum quaerunt scribentis; Apollo

Hic nequit Auriaci rebus abesse Iovis.

Illa tamen mediis ita deproperavit in actis,

Ut superent cultum, Phoebe Latine, tuum.

En tempus quo nata vides Epigrammata, Lector.

Cum venia poterant qualiacunque legi.

Natales nunc hisce locos, attende, docebo.

Ut magis obstupeas, id quoque scire tuum est.

Turbida castra, boans stabulum, palatia Martis

Horrea, trux pelagus contribuere locos.

Barbaries armata manu, Neptunius horror,

Aurigae, calo, mulio, nauta ferox,

Hortantis sociios insana celeusmata nautae,

Clamor agasonum, jurgia, pugna, furor,

Quadrigae, quassata ratis, stridorque rudentum

Undique grandisonis obstrepuere modis.

Quadrupedes, bipedes asini, vinosa Gradivi

Orgia, Bellonae Musica, Musa tubae,

Tympana rauca, minax lituus, vocumque virumque

Proelia pacatae concrepuere lyrae.

Perfidus Hugenii Boreas turbavit avenam,

Saeva Noti rabies barbita, plectra, fides.

Quis locus Aoniis inter loca Martia divis?

Collocat Aonias hic tamen ille deas.

Quis locus Aoniis inter Neptunia divis?

Hìc tamen Aonias collocat ille deas.

Nempe suo totum circumfert pectore Pindum.

Sic ubi jussa fuit Musa venire venit.

Sic toties cum Marte coït, cum rege Profundi

Euterpe toties Hugeniana coït.

Sed coïtu Venus omnis abest. neque pagina prurit

Ulla, meat chartâ virgine casta manus.

Ecce, locos scribentis habes, en tempora, lector,

Tempora momentum, castra salumque locos.

Hactenus ista. nihil dictis, nihil addimus ultra,

Caetera nec laudo, ne potuisse neger.

Henricus Bruno.

In Hagam vocalem.

QVisquis es, Augustam peregrè qui tendis ad Hagam,

Parce foris Hagam visere, vise domi.

Non opus est Hagam nunc ire, viator; ad Hagam

In patriâ lector stare, jacere potes.

Ante focum residens, natali lentus in umbra,

Haga potens quae sit tota videre potes.

Magnus eam, pedibus divino carmine vinctis,

Nunc tibi circumfert, nunc tibi donat Eques.

Nunc peregrina sibi, nunc se divisa per Orbem

Hugeniâ didicit se tibi voce loqui.

Templa, domus, lapides, vicique, viaeque loquuntur;

Ille pater vocum mille dat ora Loco.

Muta Loci natura, redi. mox Haga tacendo

Quale peroravit semper adoret opus.

In hominem.

NOn satis Hugenio vocalem versibus Hagam.

Condere, vel saxis addere verba fuit.

Prodigio propiore Diis adscribitur. ante

Vis hominum, linguae vis fuit ante loqui;

Solus homo semper solo fuit ore disertus:

HugenI eloquiis, ecce, vel ossa sonant.

Artibus HugenI jam toto corpore lingua,

Nec semel aut iterum garrula lingua sumus.

Lingua sumus pede, lingua manu. de vertice summo

Ad talos vox est Hugenianus Homo.

Quae mens, quis genius, quis spiritus hos agat artus,

Non Dj, non homines, iste loquator Homo.

In quo, muta suis linguis cum membra loquantur.

Garrula nunc oris lingua tacere potest.

Henricus Bruno.

Momentorum Inscriptiunculae autoris.

Ad Elisabetham Principem Palatinae.

DIva, tribus nuper sociis excepta Poëtis

Quali te decuit pascier ambrosiâ;

Non ego, ne dubita, tantis bellaria mensis,

Non ego, me de me judice, digna fero.

Si quidquam, bene pasta, mei, post fercula magni

Nominis, exiguâ sumere lance voles,

Post apros grandesque datos in prandia rhombos,

Quo constet levior coena, minutal habes.

Ad Cardinalem Mazarinum.

DEspice in has valles summo de culmíne rerum,

Hesperias Francis inter oborte faces

Sol Patriae, Sol non Patriae, illustrissima Terris

Lampas ab occiduo tradita Richelio.

Despice; nec dubita, laudes augere Deorum,

Dignari radiis infima quaeque suis.

Aspicis hunc Coeli Solem? quàcumque movetur

Despicit; at certè despicit ille nihil.

Ad Annam Mariam à Schurmans.

ILle ego qui raris sudata Poemata stillis

Saepe dedi, toto nunc simul imbre pluo.

Anna, meus stupor, Anna, tui fax aurea saecli,

Porrige non aegras ad mea dona manus.

Si crambe repetita potest mors cocta vocari,

Hanc ego non aliquid mortis olere nego.

At si spem facio (facio, illustrissima rerum)

Taedia non alias haec habitura vices.

Da mihi te testem tabulis adscita supremis,

Nec grave sit, quae sunt ultima, ferre semel.

Non modò quòd brevis est & momentanea, mortem,

Sed, quia postremam, credimus esse levem.

Ad comitem de Servient.

MAxime Plenipotens, qui seria, ludicra, parva &

Grandia, quidquid agis, plenipotenter agis:

Summe vir, his te quisquiliis permitte rogari,

Ut Zulichemium plenipotenter ames.

Ad Comitem de Avaux.

GRande Monasterii decus, illustrissime Memmi,

Unice facundae nobilitatis honos;

Excipe quo pacem vultu sectaris, aperto

Excipe quae ferimus dona supercilio.

Mercurio, qui in fronte libri.Oratore Deo nitor minùs esse molestus,

Prodeo prodenti nixus Atlantiade.

Si qua Monasterii loquitur malè consona curis,

Mercurii certè numen & omen ama.

Quid, Memmi, caduciferum pugnare videtur

Cum sibi collega Plenipotente manu?

Ad Baronem Couvrellium.

MAgne vir, indigno nuper de carcere luci

Reddite, cui splendor defuit absque tuo;

Fare, fatere, quod invitum fari atque fateri

Ipse tui sensus coget & ipse mei:

Non mea me rides, in libertate loquendi,

Compede, id est propriis verba ligare modis?

Hic furor est, haec Anticyris insania vatum

Digna, quod est licitum nolle, negata sequi.

Excipe, quod si te liceat constanter amare.

Hoc ego de licitis & sine fine volo.

Ad Alexandrum Humium, Eq.

NObilis Hume, meâ per stillas humide venâ,

Da veniam toto si modò fonte mades.

Naturam sequimur: vidistin' ut assecla paucis

De Coelo guttis proximus imber eat?

Ad Hugonem Grotium.

GRotiadae, summo Belgarum, Belga Batavûm

Infimus haec dono dat, dicat Hugenius.

Ad G. Borellum in Anglia Legatum.

ITe meum mea conventum Momenta Borellum.

In pretio, si vos spreverit, illud erit;

Hugenium implentem partes constantis amici

Non mare, non vinctos impediisse pedes.

Ad I. Iunium Collegam.

COllegae Iunio junior Collega vetustae

Dedicat exiguum pignus amicitiae.

Ad Claudium Salmasium.

MAxime Salmasi, quem nil nescire negare

Non licet, est quod te scire negare libet.

Scilicet, Hugenium satis insanire Poëtam,

Ut quid te dignum crederet esse sui.

Credidit hic tamen, & magnis non magna placere,

Quò magìs emineant, munera posse viris.

Hac mercede mali tolera fastidia Libri:

Quod solum poteras discere, ego docui.

Ad Iohannem Dedelium.

ACcipe, vir venerande, vir excellens, vir amice,

Quae veteri titulo dixeris, haec mea sunt.

Non ego cuique suum tribuam te judice, ni te

Culturae faciam carpere poma tuae.

Ad Danielem Heinsium.

PRimitiis insana meis audacia magno

Luminis usuram sumpsit ab Heinsiade.

Nunc puduit Coelo nugari teste; placetque

Privatus, modò qui publicus error erat.

Si causam quis quaerat; eo nos noverit aevo

Vivere, quo, qui clam desipit, ille sapit.

Ad Fridericum Spanhemium.

FAx veritatis eruditae, vir Dei,

Facunde Rhetor, magne Spanhemi, cui

De fonte vivo, an sponte viva dixerim,

Romana pronum flumen elocutio est,

Qui, quod labore moliuntur maximi,

Nullo labore fundis antè maximos;

Quòd verba duris implicata vinculis,

Ambage multâ, compedum ferro gravi

Onusta profero tibi, tanto tibi,

Tanto tibi (quid addimus?) Demostheni,

Causam fatebor, & fatenti proximè

Veniam precabor: Unica est; Pudor. Viden'?

Quicum loqui non audeam, singultio.

Ad Petrum Scriverium.

SCriptor erudite Veri, clara lampas temporum,

Seu vetusti, seu recentis; Scriveri nostrum decus,

Digne Woelevici rector, plene possessor tui;

Si Poëtae non Poëtae, si dicacis aulici

Non gravaris esse Lector; ecce quo bonas malè

Collocâris Lector horas, & relector pessimè.

Altero cum Martiali, cum lituris horrido,

Cum liturâ Martiali, quantus est aut quantulus,

Cum nec umbra Martialis, cum nec ima Bilbili,

Cum nec infimae ruinis, cum nec umbra dirutae.

Si times ne fortè fauces inquinent sordes meae;

Ne fer aegrè quod ferendum; prona consolatio est.

Abluemus hoc liquore qui nihil non eluit,

Abluemus eleganti, claro, odoro, spumeo,

Ρηνικωτάτῳ Lyaei saltitantis haustulo;

Cum Poëtae tam Poëtae quàm bibacis Aulici

Proximo de Woelevico proximo in Vitaulio

Non negabis hospes esse literato prandio;

Cum vocabimus madulsae dura desultoria

Molliore verbulo momenta desuctoria.

Ad M. Zuerium Boxhornium.

BOxhorni facunde, viden' facundus Atlantis

Quâ gravis inclamet compita merce Nepos?

Excute quadrantem loculis. eme commoda spleni

Pharmaca, nec fuco subdola dona time.

Sunt fatui, sunt innocui, sunt pharmaca fixi,

Non sublimati toxica Mercurii.

Ad Iohannem Ludovicum Calandrinum.

SI potis est Batavas non aspernêre paludes,

Cui Lemanna lavat purior unda pedes;

Optime Vir, doctissime Vir, virtutis avitae

Plene Vir, ipse Patris candοr, & ipse Pater;

Ecce quid ad Boream crassoque sub aëre nati,

Ecce novum priscae pignus amicitiae.

Mille pedes mitto; Scin' quae mysteria signent

Missi multiplici carmine mille pedes?

Mille pedes mitto, quò, si per Fata liceret,

Hei mihi quam solis saepe duobus eam?

Ad Abrahamum de Mori Eccles. Gall. Pastorem.

MOri, qui τὸ, Mori memento, vitâ,

Castis moribus, allocutione,

Ipso nomine me soles docere;

Tandem reddo vicem novo libello;

Quo te, nec lepido, nec eleganti,

Sed supra illepidos ineleganti,

Hoc audire puta vel haec legentem,

Vel, quod credere malo, non legentem,

Mori, chare Mori, memento môri.

Ad Ioannem Seldenum.

SEldene fulcrum saeculi labascentis,

Brittaniarum grande phosphorum sidus;

Quò te Batavum credis anserem ignotum

Brittanum olorem adire nemini ignotum?

Quò te throno sapientiae, throno illustri,

Ubi literatrum, transmarine dictator

In cismarinas sceptra prorogas Musas

Ad has cicadas usque, ad hasce descendas

Tricas rogare? nempe quò sciant nati,

Sciant nepotes olim, amiculos inter

Seldenianos Zulichemium patrem

Censum fuisse serò, sed tamen censum.

Ad Erycium Puteanum.

EXcipe me, Puteane, hostem non hostis amicum:

Non venio quà me fronte placere neges.

Quas trepidae quondam claudebas Palladis arces,

Hasce meo quodam jure patere volo.

Pone metum. si tum Batavis Gallisque, Latinis

Nunc non armatis irruo Centuriis.

Ad Diodorum Tuldenum.

TUldenum salvere jubet constantis amici

Laeta gravi virgo Musa puerperio.

Suscipe quod peperit. Si tendis brachia, magno

Iudice nec monstri quid, nec abortus erit.

Ad Godefridum Wendelinum.

SI vacabis, Wendeline, (sed vacare non potes)

Si tamen voles vacare (quando tu quod vis potes)

Ne gravare Lector esse, Lector aevi maxime,

Vilium undecim librorum Carminum nugacium.

Nolo spiritu tenaci, nolo longis haustibus

Haurias quod hìc propino. Sufficit carptim legas,

Si quid inter ambulandum, nempe per zizania,

Commatis non inficeti displicere non potest.

Nolo vel diem, vel horam, vel quadrantem des mihi.

Saeculo debetur omne saeculo quod imputas.

Ne vel hìc morer loquendo, scis quid à te postulem?

Postulo quod offero, momenta desultoria.

Ad Valerium Andream Desselium I.C. Bibliothecae Belgicae autorem.

PRodeo, Desseli, qualem de Matre rubentem

Dixeris: en fuci nescia prima caro.

Disce quid à ficto distem, quem gratia, vęcors

Gratia amicorum pinxerat, Hugenio:

Nec dubita infamem pulchro de corpore nęvum

Tollere, quo solo Bibliotheca rubet.

Ejice de numero magnorum vile virorum

Nomen, & huic de me, non mihi, crede libro.

Cernis ab opposito tenebris candore nigella

Quàm benè virgineo pectore emplastrum aulicum. musca sedet?

Si summę lucem potìs est accedere luci,

Ista tuę lucem, crede, litura dabit.

Ad Marinum Mersennum, ordinis Minimorum.

MAximè de Minimis, magnum cui litera nomen

Lecta, cui majus litera scripta dedit;

Offero, quod, si tu nolis, non offero; quo nec

Vel sua cordylis penula desit habes.

Offero quod nec ut inspicias urgebo volumen:

Sufficit aspectu si capis esse librum.

Sic si multa gravi percellit pagina mole,

Grata sit autoris cautio, nolle legi.

Mentior: & cupit ille legi, vovet, optat & ardet;

Sed qua non temerè de ratione putes:

Scilicet ut quem nunc modicè, lectum atq; relectum

Depereas totis viribus Hugenium.

Ambigis? invenies lectum vestri Ordinis esse;

Invenies hominem, maxime, de minimis.

Ad Iacobum van der Burgh.

AMoenitatum plena pyxis & penu,

Festive Burghi, qui duobus de Sophis

Deflentis Orbem respuis vesaniam,

Ridentis Orbem scis & exemplum sequi,

Et ispus exemplo fores superstiti;

Est qui in Batavis, ecce, tecum sentiat

Constans amicus, saeculi irrisor, tamen

Non immodestus; qui salire quae legas,

Non inquinare felle, non absinthio

Vitiare gaudet. Fallor? & facetiis

Sacer libellus languet inficetiis?

Ne sic quidem te fallo. Si quo rideas

Caret libellus, proximum est, me rideas.

Ad Christianum Romphium M.

FAllitur, haec si tanta dari sibi munera gratìs

Credit ab insano Romphius Hugenio.

Possit ab Archiatro, quasi pro mercede, doceri

Quâ propiore viâ naviget Anticyras.

Ad Iac. Caterum Soc. Ies.

SI qua sub his mordet Romanis dura palatis

Pagina, fortuitum pagina crimen habet.

Substitit has intra metas vernacula vatis

Ambitio, Batavi civis amore frui:

Cumque dedit tantilla sui monumenta modestè,

Credidit hic tantùm se potuisse legi.

Ad Ioannem de Sancto Genesio, Avenionem.

SAngenesi, quem fama diù virtutis amicum

Et Batavis sanctum fecit & Hugenio,

Quae mea porrecto speciosè pendet ab hamo,

Crede mihi, tacitis non caret esca dolis.

Praeda spei caput & lucri nativa cupido est.

Si nescis, Batavi turba marina sumus;

Pisciculis grandes venamur in aequore pisces:

Grandibus haec ipsa it piscibus esca tuis.

En ego praemonui: cum fraudatore Batavo

Res tibi, si caperis, sed sine fraude fuit.

Rescripta de momentis,

Ordine quo perlata fuerunt.

SUmme vir Hugeni, quem nil nescire negari

Non licet ingenuum quę didicisse decet,

Tam bene si scirem quę me nescire negasti,

Quam scio te summis vatibus esse parem,

Tum te veridicum possem quoque dicere vatem,

Ut credo reliquis vatibus esse parem.

Fingere nimirum docto dat Musa Poetę

Quod lubet, & verum non videt ullus amor.

Sic ego judicio nil nescio vatis amici:

Non ita, si vates deerit, amicus ero.

Scire negas unum, quod spondes velle docere,

Nempe malum vestri muneris esse librum.

Hoc unum est quod te nolim didicsse magistro,

Nec possum. contra stat tuus ille liber.

Quę tam fruge bona est, quę tam jucunda legenti

Pagina, tot promens seria totque joca,

Melle madens, & felle rigens, & utroque diserta,

Sic docet ut placeat, sic placet ut doceat.

SALMASIVS tuus, numine Musarum tuarum afflatus repentè fvsis his malis versiculis pro bono libro summas grates agit; Leidae Kal. Iulius cIɔ Iɔc xliv.

Monsieur,

VOstre riche present, qui vient de m'estre rendu, m'a ravi. Toutes les expressions, que je peux trouver, sont au dessoubs des pensées de recognoissance que j'ay pour vous. Vos exquises productions publiques suffisoyent à me faire naistre de l'admiration pour vostre excellent esprit. Mais vous avez voulu, que j'eusse une obligation particuliere à me recognoistre vostre redevable par le Poëme tout vostre, dont il vous a pleu m'honorer. Ie le diray parfaict, si je n'en estoy le subject. Ie voy, que vous avez voulu monstrer qu'il n'y a point de matiere si rude, qui ne soit capable de la polissure de vostre main. Ie suis tenté à valoir quelq́; chose puis que vous me faictes l'honneur d'avoir des pensées avantageuses pour moy. Que pourra produire vostre solitude, puis que les Tambours & Trompettes ne peuvent faire assez de bruict, pour vous empescher de vous recueillir en vous mesmes? I'ose vous renvoyer une legende pour vostre don. Vous aurez subject Monsieur, de dire que je vous paye de mauvaise monnoye, & que le commerce que vous avez voulu commencer, vous est trop desavantageux pour le continuer. Ie l'advouë, en attendant le bonheur d'y suppleer d'ailleurs. Cependant je vous baise treshumblement les mains, & m'en vay m'entretenir avecque vous, & donner des heures à vos agreables Momens, demeurant avec mes voeux & mes devoirs,

Monsieur,

Vostre tres-humble & tres-obligé servit. SPANHEIM.

De Leiden ce 2. Juillet 1641.

Rescripta In Momenta Desultoria Viri Illustris Constantini Hugenii, Equitis, Zulichemii Toparchae & c.

Epigramma Frederici Spanhemii.

IUliades Batavae narrat mmiracula glebae,

Quae stupeant Turcus, Celta, Britannus, Iber.

Accedit reliquis majus mirabile, versa

Artifici in veterem Bilbilin Haga manu.

Prisca suas habeat sibi res jam Bilbilis, ista

Bilbilis ingenii plus & acoris habet:

Illa suo structa est inter blanda otia vati,

Ista inter lituos, inter & aera suo.

Fescennina suum proscribit pagina vatem,

Incoctis recto pagina faeta jocis.

Hugenii hoc decus est, decora inter maxima, solus

In Batavo Hispanum qui docet orbe loqui.

Baeticolam Hugenio non mirum cedere vatem,

Iam pridem Batavis cedere discit Iber.

J. Dedel.

MOmenta tua Desultoria percurri, quàm tersa & acuta omnia! Sed & quae talem Lectorem requirunt. Addidisti ad me Epigramma; de cultura mea, cujus mentionem facis, non est quod glorier, quippe tenuis illa in agro satis colono. nisi mavis dedisse me quod nunquam habui. οὐκ ἐνυπνίασα ἐν παρνάσσῳ, nec enim mihi unquam datum fuit vel poëtastrum esse, imo hereditarium est non esse. Ego te de isto munere vehementer amo. 2. Jul. 1644.

J. de Wicquefort.

IE vous doibs un grand remerciement pour le beau livre qu'il vous a pleu me faire tenir par le Sr. Bruno. Sans vous dire pour ceste fois l'estime que j'en fais. Seulement que je ne me puis pas saouler de la lecture, n'ayant veu jamais des vers plus spirituels, ny plus divertissans, ny plus agreables.

J. van der Burgh. S.P.

DEsultoria tua momenta, cum iis omnibus qui judicare valent,

Quid solidum crepet, aut pictae tectoria linguae,

grata, tum mihi gratissima fuisse, Vir Nobilissime, ne mirere, si enim caeterus lectoribus usu veniat illud quod mihi hesterna, quâ illa accepi, die, verendum profectio nequid in posterum Galenica natio & respublica Pharmacopaeorum detrimenti inde capiat: quippe cum isthaec primùm in manus sumpsi, è veterno, qui me jam aliquot menses occupat, ilicò evigilavi, & deinceps cintunâ lectione hepar mihi sensim deobstrui sentire mihi visus sum; quod si Tribunus quidam natione Suevus hac nuper transiens ad fontes Spadanos, dicens inter alia, Ich hab das hippopondria, hujus antidoti capax fuisset, non habuisset eò excurrere, homo, quantum ex naso colligere licebat, minimè ex aquae-potorum prosapia; sed ut seriò loquar, hoc absque figura dicere possum, me ita eorum lectione affici, ut difficile mihi sit non imaginari in pergula me cum amicis deambulare, & pristinae amicitiae condimenta regustare. Tui dum carendum fuerit, ad haec, tanquam ad tabulam genium tuum Barlaei, Hoofdii, Vicofortii caeterorumque amicorum mihi graphicè referentem, recurrem. His me solabor in meo penexilio, quod mihi nunquam molestum erit, dum tu, Vir Nobiliss. me absentem amare perseverabis. Leodii III. Non. Quint. cIɔ Iɔc xliv.

Tui observantissimus

J. Van der Burgh.

Nobilissime & Magnifice Domine;

NOn tulissem tacitus incomparabilem judicii tui favorem, nisi respectus & dignitatis & occupationum tuarum pudorem silentii non nimis elegantem fortasse mihi imperasset. Ea est sententiae tuae, etiam in literiis, non tantum de Republica, gravitas; ut qui norunt illam, quod sequantur habere se existiment, qui ignorant, ne dissentiant vereantur. Quid potuit ergo mihi honestius esse tanti suffragii auctoritate, quo potiùs praemio industriam meam, quae in exiguo scripto supra quàm credi potest adhibenda maxima fuit, compensatam putem? Rem per se loquacem esse ajunt laetitiam, & meam acceptam fere gestiebam dudum: sed timui, ne quam facetè commentarium, tam justè auctorem ejus seria tua interpellantem audaculum appellares. Remiserunt hanc verecundia mihi Momenta Desultoria tua πρᾶγμα πολυπίλαντον, & à quo quidquid est nocturni palloris demorsorumque unguium vestigiis insignium chartarum non doleat post terga se relinqui. Tibi, illustris Hugeni, post susceptos tot pro Republica & Principe feliciter labores, postque tantum erga omnes literarum studiosos studium sive ex annalium commemoratione sive ex eruditorum, quos clientelâ tuâ dignatus es, monumentis, imo ex utroque non tantùm deesse fama non po-terat, sed etiam indies vivo ac superstiti (sisque diu) maxima comparantur. Sed non contentus hoc duplici praeconio novi Hermetis talaribus eam in populos, in saecula misisti, ipse conditor operis immortalitatem laturi, & cum momentis constiterit tibi (quid enim tam divino ingenio laboriosum?) cum rerum duratione paria facturi. Quas non laudes meretur animus? haec facultas? hi effectus? tam certum ac praesens praesagium? Sed brevior sim, oportet, ne videar aut aemulatione vanâ retractare velle argumentum ejus, qui solus dignè praefatur tibi, aut plus ex tempore tuo ad legendum rejiculum epistolium vindicare, quàm tu nascentibus tuis, hoc est aeternis μελετή μασιν indulges. Vnum dicam modò: cum in omni carminis genere summorum post renatas literas vatum gloriam adaeques, summorum post renatas literas vatum neminem in Epigrammatis brevitate, rotunditate, ingenio, eruditione, acrimonia tibi se posthac comparaturum: Quisque dicet sibi, quod suae Thebaidi AΕneide propositâ praecipit Statius meus:

Sed blandè sequere, & vestigia semper adora.Tanto igitur dono quod me divitem fecisti cum gratias debeam immensas, quantas autem debeam exprimere non valeam; quantas porrò debere me velle censes, quod huic pretiosissimo & materia & arte peplo meum quoque vile nomen intexuisti? Hinc certè ego famam ordiar;

steriles transmisimus annos: Haec aevi mihi prima dies, haec lumina vitae.

Quam si totam in posterum devoveam & consecrem Tibi, tanquam libra & aere tuo emtus, tanquam Solduriorum sacramento addictus, nullam partem tanti tui erga me meriti implevero. Ita faciam tamen quod solum possum, & cui respondere velle facto inceptio sit amentis, id jugi & perpetuâ memoriâ, prefessione, praedicatione, ne in ingratum cecidisse putes, operam dabo. Vale ingeniorum Prin-ceps, & rempublicam privatamque benegere. Daventriae ad. V. Id. Iulias Iulianas cIɔ Iɔc xliv.

Illustri Nomini summisque virtutibus Tuis Devotissimus addictissimusqueJoh. Fred. Gronovius.

Idem H. Brunoni.

QUantum debeam incomparabili Patrono tuo, qui me divino munere suo & divitem & immortalem fecit, conatus sum, ut potui, significare in iis quas inclusas ipsi inscriptas vides. Tibi autem, Juvenum ornatissime, quoque non parum amicum me habes, quod promptâ operâ ut quam citissimè tantum gaudium gauderem, effecisti. Incidit percommodè ut hos sex septem proximos dies in hac urbe encaenia annua agerentur: id tempus feriatum nobis ab occupationibus ita dispensavi, ut aliquot solidos dies musteo huic operi dederim, quae repetitae & repetende lectioni impenderetur. Cęterùm neque is ego, quem appellas, Criticorum Coryphęus, imò nec* hoc tamen deprehendi, qui id nomen dignè ferat, & veteres cognoverit auctores, eum longè certius accuratiusque testimonium de praestantia tot divinorum versuum praebere posse. Nam & hoc Criticorum munus esse censebant antiqui, quae laudabilia in scriptis auctorum invenirent, discernere, iisque X vel L praefigere. Quae quidem meo judicio nota non certis versibus, sed toto operi una aptissimè praefigetur: adeò illud, ut rectè censes, & censorum severitatem pariter & laudantium benignitatem excedit. Vale, mi bruno, tu quoque novum decus addito Musis, & Phoebi consuetudine feliciter inflammato, meque ama & Maecenati tuo compmenda. Daventriae ad V.Id.Iul. Iulian. cIɔ Iɔc xliv.

Vir nobilissime;

DVm heri & hodie Poematia tua, munus sanè praestantissimum, & auro contrà, quo tamen nunquam abundavi, mihi carum, cum cura evolvo; Poetae omnes, quotquot aetas nostra tulit, ita mihi, sed clam, visi sunt conqueri apud Apollinem, de felici tua & amabili extemporalitate:

Hugenii lusus nostros superare labores Ringimur & vatum natio tota deolet: Responsum verò tulisse tale: Hugenii & vestris praestant Momenta Diebus, Et meus iste favor, gens mihi sacra, fuit.

Sed hoc quoque fortasse nimis ludicrum est momentum. Seriùs interim, Vir magne, tibi ago gratias & de dono tuo & in olientem affectu. Quem quod pereptuum mihi opto, non splendor tuae dignitatis, nec ista, quae te circumstant, caecae Deae munera; sed virtus tua eruditio & integritas, sola & vera bona, efficiunt. 12. Jul. 1644.

In Momenta Constantini Hugenii.

COnstantine tuos dum Princeps Maximus annos

Ocupat atque animi nobilioris opes;

Dum menses solesque tuos sibi vindicat unus,

Ac horae spatium vix sinit esse tuum,

Et tibi de toto nisi nil momenta supersunt

Tempore, momentis cedere cuncta tuis

Comprobat aeternum (tua sic Momenta vocamus)

Et quod posteritas tota stupebit opus.

IOH. HEILERSIEG.

M. Zuerius Boxhornius.

PRo myrothecio illo, & elegantiarum omnium ac eruditarum venerum coagulo, Poëmatis tuis, quibus tibi verbis gartias agam, non invenio, vir Illustris. Qui non modò multifariam docere me & oblectare docendo, sed etiam judicio tuo, cum tot principibus literarum viris, commendatum tradere posteris voluisti. Quod igitur tot tuis in Rempub. Principem, & se, ingentibus meritis juxta mecum illi debebant, jam novo exemplo, debent tibi, certissimam nominis aeternitatem, eo nunc opere sancitam, quod inter applausus omnium elegantium ingenorium ac admirationem in omnes aetates est iturum. Quod & vir maximus, Heinsius tuus, identidem gratus agnoscit. Qui ut tui de se judicii magnitudinem Irvori ac aerugini opponit, ita in ejus causa opem tuam efflictim nunc imploro. 13. Jul. 1644.

Nobilissime Vir;

MIsit ad me paucos ante dies praestantissimus Vir Henricus Bruno Poëmata tua, quae Desultoria Momenta vocari placuit, majore modestiâ quàm quâ illi solent qui amore suorum operum ducti speciosas inscriptiones ingloriis saepe laboribus affingunt. Quod quamquam de Poëtarum versibus, quos divinis spiritus furor ad aeternitatem ducit, affirmari non possit, ita modus in ejusmodi rebus habendus est, ne quis deprimendo mentis suę artificium naturę beneficia obscuret & ne efferendo invidiam apud aemulos mereatur. Nisi fortè placeat, omne humanum, quod vetus sapientia aut risit aut comploravit, Desultorium vocare, & per momentum evertere diuturnitatem argumenti quod in rebus mortalium breve plerumque & simul fabulosum est. Utut sit, quia ita inscribi placuit donum illud metricum, quod omnem humani operis aut actionis speciem includere mihi videtur, gratâ mente accipio, facturus simile officii genus si fortè mea aetas jam vergens & morbida aliquid in publicum extruserit. Nequeo et enim id polliceri quod amici velint, & ipse quoque malim in hoc genere scribendi, cum propter severiora studia, quae nobis aut recitanda in publico, aut enarranda ex vero per formam annalium sunt, tum quod ingeniis vestris ad Poeticen natis vigor aliquis ex conversatione eminentis fortunae accedat. Certè principale fastigium, quod in Augusto ad perfectam magnitudinem, & splendorem evectum fuit, aliquid etiam fulgoris attulit eorum ingeniis, qui rectorem subinde generis humani solutâ aut ligatâ eloquentiâ salutabant. Adeò ut non tantum admirationem venerationemque sola dominantis majestas inveniret, sed etiam foelicitas illorum qui in aula & simul eloquentia excellebant. ut rectè factum mihi videatur quòd inter occupationes aulae ac consilia prementibus vestigia Principum saepe periculosa, eripi tibi siveris insigine hoc ingenii monumentum, ut experiretur saeculum nostrum, esse, qui arduis negotiis praeclara Otia singulari solertiâ interjungant. Quòd quia paucis concessum est, etsi tota liberalis otii largitate fruantur, tantò major applausus illis conferendus est, qui in aula sedentes, in caestris cincti & stantes, procudunt aliquid ultimâ posteritate dignismum. Quae quoque ipsa nostri temporis curiosa indagatrix foelicitatem nosram mirabitur, ac te nobilitatis tuae dignitatisque splendorem vivacibus chartis & egregiis Otiis Momentisque auxisse. Bene vale. ex arce Siardaea, in qua bissenis fere annis Historiam Philippicam, quae jam sub Praelo est, elaboravi. Prid.Id. Jul. cIɔ Iɔ cxliv.

Dignitatis famaeque tuae Cultor & Admirator

PIERIUS WINSEMIUS.

Idem H. Brunoni.

Clarissime Vir;

LIteras tuas & juxta donarium magni Hugenii paucos antè dies accepi, quo nec gratius ille magnus Vir dare, neque ego accipere potui. Nam cum multi casus res humanas saepe fatigent & exerceant, tum maximè labor, qui animo imperat & qui corpori lassitudinem non infert, ita refocillari animus meus non melius potest quàm si eruditum, qualia vestra sunt, Poëma legam, & quod demulcere sensus nostros novitate oblectabilis argumenti solet. Interim miror homini in tantis occupationibus & curis constituto, quarum pars Reip. & simul Principi debetur, tam foelix otium superfuisse, & ut in quamlibet materiem, etiam duram saepe & morosam descendere tam excelso spiritu sciverit. Caeterum dandum est hoc magno poëtae, quod amplitudinem poëticae jurisdictionis non arctaverit, sed quod caelestia, & simul humana è quibus & ipsi constamus, egregiâ modulatione temperaverit. Vt non male Deum inter & Poëtam universi imperium, quisquis magnus Vir is fuit, partitus sit, cum unius sit omnia, quae videmus, gubernare, alterius contemplari, & metro, tanquam circulo includere. Ego otium meum, quod Sirius nobis pro more facit, illius lectioni in horto, quem amoenissimum haebeo, impendam, modò Historiia Philippica quae Ordinum decreto, & sumptu imprimitur, non avocaverit me ab illius operis dulcedine. Tu virum dignitate & ingenio illustrem officiosè salutabis, ac simul Vegelinum cujus aures classicum jam ferit. Bene vale ex arce Siardaea Prid. eid. Iulii cIɔ Iɔ xliv.

Tui ingenii Cultor P. WINSEMIUS.

Monsieur;

IE ne suis pas glorieux à demy de me veoir au nombre de ceux que vos Muses ont abordé; Mais je croirois defectueuse la civilité aveq quoy j'ay taché de les recevoir, si vous qui les avez mises au monde si honnestes & si agreables, n'aviez vostre part de mes reverences, accompagnées d'autant de remerciemens que je les trouve parées de tout ce que la gentilesse d'un bel esprit a doctement inventé. Je ne me pourmene plus dans les rues de la Haye, que je n'en tienne quelcune par la main, voire en passant par devant celle où les honnestes gens ne sçauroyent aller sans se despouïller de leur honnestetè, & je ne regarde plus aucun edifice publiq, que je ne voye des ornemens mieux appropriez que tous ceux de l'Architecture. Je vous ay bien de l'obligation de ceste bonne compagnie, & vous asseure que je cheris extremement les filles d'un Pere, de qui je suis parfaictement,

Monsieur,

Tres-humble & tres affect. Serviteur

BRASSET.

A la Haye le 13. Iuillet 1644.

H. Brvnoni.

Ornatissime & doctissime Domine;

DOnum, auro mihi contra carum, accepi: nimirum serios & sapientes lusus Preillustris Domini Zulichemii, Constantini Hugenii, cujus ego virtutes & defoecatissimum ingenium semper reveritus atque admiratus sum, ita certè hoc mihi duco nunc palmarium, quod datum mihi sit experiri ejus benevolentiam. quâ quidem ut me non indignum probem omnibus modis efficiam; non dubius (quae ejus est summa humanitas) quin hoc impetrem, ut me etiam inter nominis sui studiosissimos habere non dedignetur: quod si contingat,

Sublimi feriam sydera vertice.

Porrò, usque adeò mihi arrisit, & placuit ut doctissimum, ita & fati nescium hoc perillustris Viri Poema, ut illas (doctas Iuppiter) eruditorum hominum delicias non assiduas modo mihi, sed & accubuas, habeam. Et quid ni habeam? quid enim in illis non admirabile? quid in illis, quod non Helleborum, & demorsos ungues sapiat? Videor mihi cum Farraginem lego, praestantissimorum Virorum monumenta legere: Cum Epigrammata; cum Catullo, cum martiale loqui, & si quis alius ad acuminis illud culmen evasit: In juvenilibus etiam, etiam sedulò quaerenti, nihil juvenile occurrit. Vsque adeo omnia cum gratia & senilis judicii pondere posita: Hisce astipulabuntur omnes, quibus purgatior auris est.

Haec itaque cum ita sint, quid causae est, quare non summo loco habeamus illum Virum, qui apud omnes tanti est. Illum Virum, quem tu, hinc inde arrepto Plautino penicillo; tam graphicè depinxisti, ut non dubitem aliquid dictum, in doctissimo tuo epistolio, quod non jure merito in eum quadrare possit.

Sed, ut ad rem redeam: Desultoria haec Illustrissimi Viri Momenta eò majorem apud posteritatem admirationem merebuntur, quòd in tanta, & tam inexplicabili negotiorum Principalium mole exantlata sint: Quid dico exantlata sint? imò potius quòd, ex ubere foelicis ingenii fonte, quasi sua sponte effluxerint: Itaque non possum animo meo temperare, quin excellentissimum Virum D. Casparum Barlaeum (cujus Poesis Maronis aemula totum terrarum globum per ambulat,

Et qua recondit, quaque Sol promit diem)quin (inquam) D. Barlaeum, quem plurimi semper feci, nunc tamen longè pluris aestimem, quod hoc Poema aeternitate dignum, & licet inter aulicos tumultus natum, justo tamen suo pretio expensum & ex inviti Domini Musaeo quasi raptum, publico non inviderit.

Haec itaque cum ita heabeant, cur missum mihi hoc munus non acceptissimum habeam? cur non exosculer? pro-fectum ab eo Viro, qui in tanta dignatione positus est: cui tantum debet patria: ab eo Viro, qui curas sui Principis, tanta cum cura curat; & eum favorem, eam benevolentiam apud Celsitudinem suam meruit, ut non rarò res amici, dubiae, egenae, (jam Plautiso) & inopiosae consilii, ejus industriâ, eloquio, & consilio catae atque opiparae reddantur.

Plura non addo; ne adulatio videatur, quod est liquida veritas. Commendabis me Illustrissimo Zulichemii Domino, & à me grates & gratias ages, quòd istius muneris honorem, etiam mecum communicare non dedignatus sit. Salve & tu ornatissime & doctissime Domine à me

20 Iulii 1644.

Tui studiosissimo

EWALDO SCREVELIO.

R. Des Cartes. H. Brvnoni.

S.P.

LIbrum Domini de Zulichem, quem in Galliam mihi miseras, Hagae primùm redux accepi, & quidem illâ ipsâ horâ quâ inde discedens huc festinabam: quae una ratio fuit cur priùs tibi gratias ob tantum munus, & mihi tam acceptum non egerim. Multos autem ejus versus ab eo tempore pervolvi, sed quamvis Momenta tantum desultoria esse dicantur, non tamen momentaneâ lectione omnia eorum acumina, omnes sales, omnesque elegantias detegi posse perspexi: quin potius admodum attentâ & curiosâ opus est inspectione, nihilque magis miror quàm quòd Vir in seriis & taediosis negotiis tam assiduè occupatus, tam amoenas & faciles cogitationes habere interim potuerit; ac in tam brevibus & interruptis momentis ea scribere quae multorum annorum gratae atque utili lectioni sufficiant. Vale.

J. Golius.

CVm erumperet nuperrimè inter nos, verè nobilissime Hugeni, Euripis suis uberrimus ille fons ingenii tui, melle Attico & suavis simis deliciis me quoque perfusum sensi. Cumque id benevolentiâ tuâ & munificâ humanitate mihi obtigisset, Musarum charitumq; convivio excepisse me Apollo visus fuisti. Pro quo nihil habeo quod rependam Te dignum, praeter grati animi cultum, & simplex votum, ut coelesti, quem veneror, Genio tuo vel pauco litare farre possim. cum auteum voluptati mihi atque honori ducam & antiquis & novo isthoc nomine obstrictum tibi & devinctum esse, tum graviùs commovet me quod publicè mihi nomen inscriptum vidi: nimirum, ubi chartacea volumina quaedam, ex oriente à me allata, animi & amoris ergo comparatum ivisti cum amplis illis Hesperidum spoliis, quae Hercules alter Heinsius retulisset. Vtique conspicuo me & honesto posuisti loco, sed ubi simul omnium me judiciis expositum cognosco, & vellicatâ aure subditoque calcare compellari & compelli, ne quam de me concitatam voluit tantus vates expectationem eludam prorsus ac fallam. quare alacriore spiritu animatus, & quasi instinctu tui, majore deinceps operâ contendam, ne novis hisce fludiis in me, si quae sint, commoda diutiùs claudi videantur. 6. Iul. 1644.

Nobilissime Amplissimeque Domine,

NIhil optatius poterat mihi accidere, quàm scire me, tuarum virtutum cultorem perpetuum, nondum tuâ memoriâ vel gratiâ excidisse; id inde percepi certissimè, quod inter cos quibus suavissima & ingeniosissima tua Momenta speciatim communicata voluisti, meum quoque nomen extiterit. Gratias itaque ago gratissimas, pro cultissimo & exi-mio munere, quod sanè pluris facio quam ipsa Hesperidum poma, & quidquid fragrantissimum molles Sabaei mittere possint. Nunquam crederem, Nobilissime Vir, Desultoria haec esse Momenta, ut inscribuntur, nisi nossem quantas quotidiè sustineas occupationes, per quas nonnisi furtim & clanculum potes venire ad hilariores has Musas, ut Numa ad suam AEgeriam. Quàm multi sunt in orbe literato, qui etsi credantur totum Heliconem occupasse & sibi videantur Apolline pleni, nunquam tamen possent quicquam ejus acuminis, elegantię & festivitatis, addo non ingenii tantùm sed excocti & subacti judicii, à suo pectore extundere, quod ad haec tua accedat, etsi plures Alcmenae noctes vigilarent, & pro Momentis annos & saecula insudarent. Falletur ergo qui haec vatum Entheo furori adscribet, cum ubique eluceat summa illa & prudentia & rerum humanarum peritia, quam in gravioribus quotidie exeris. Quòd si ita ludis, qualis quaeso eris, cum ages seriò? Si in tuis Momentis tantum inest momenti, quàm grandia erunt ex tuis horis Jovis & justitiae filiabus expectanda? habebunt hìc plurimi quod mirentur; ii praesertim qui attendent quanta cum dexteritate singula tractes; quod queant imitari, nisi ut simiae homines, paucissimi. Deum Opt. Max. veneror, ut Te, Nobilissime Domine, Patriae tuae decus, aulae ornamentum, bonorum protectorem, nobis, humanioribus literis, & Reip. praestet incolumem multos in annos. Tu verò perge bene velle mihi, qui semper & ubique ero, ut semper fui,

Nobilissime, Amplissimeque Domine,

Tibi ad omnia obsequia addictimus

SAMUEL MARESIUS.

Groeningae

Iul.

Idem H. Brvnoni.

ACcepi, Ornatissime Doctissimeque Vir, illa magni sanè momenti Momenta Nobilissimi D. à Zulichem, qua tuâ operâ ad me transmitti voluit. Legi cum summa voluptate, & authorem deprehendi ubique sibi similem, doctissimum, acutum, elegantem: Ego quidem nec fonte labra prolui caballino, nec in bicipiti somniasse Parnasso memini, ut idoneus sim judex tot elegantiarum. Habebunt procul dubio ipsi Magistri artis plura quae hic faciliùs suspiciant, quàm imitentur. Interea tamen ita me capiunt ea quae capio ex illis, ut cum aureo vellere hunc librum non facilè permut arim. Gratulor itaque mihi quod me tantarum deliciarum participem Illustris hic Scriptor, adhuc pro sua humanitate nostri memor, facere voluerit. Sed & in gratiosissimo alias munere, id mihi accidit prro superpondio & mantissa, quòd mellitissimis tuis literis illud comitari voluisti. Gratias ergo maximas & tibi ago, quod miseris, & ipsi Nobilissimo authori quòd mitti praeceperit. Hoc epistolium ad ipsum tuae curae & fidei, doctissime Domine, commendo, simulque ex animo offero tibi quicquid est meorum officiorum. Vtere quando & quomodocunque volueris. Senties me hac catenâ aureâ tibi devinctum, & coeptam eâ occasione notitiam & amicitiam porrò excolere studebo. Tu idem facias, rogo; qui sum

Tuus omni studio & affectu

Groeningae

Julii 1644.

SAMUEL MARESIUS.

Perillustris Domine;

Tot me cingunt, ex utraque, quam humeris meis sustineo, provincia, ac circumvallant curae atque occupationes, ut, quae Illust. dignitati vestrae, aliisque Amicis, debeo officia vel obliviscendo omittam, vel procrastinando fermè negligam: ignosce tarditati, quae gratiarum actionem, jam diu debitam, minùs gratam reddit. Gratiam ago habeoque (referre enim non possum) quantam animus noster capit, pro Epigrammatum libris, per Brunonem tuum, meum, missis. Conciliavit insignem dono vestro apud me gratiam illustris dator, qui jam supra omnis vulgi est fecem: nam abs Te esse datum, id verò seriò triumpho: nempe, ut canit alibi Poëtarum suavissimus,

Et majestatem res data dantis habet.Legi, perlegi, Desultoria tua Momenta, desultoriis horarum momentis. Quid dicam? Hugenius totus is ingenium est. Ego nunc versor in virorum maximi Renati des Cartes Philosophiae principiis evolvendis: &, verum fatebor, obstupesco, ita Naturam universam pandi ab hoc Heroë. Gratiae sint Deo nostro, Patri Luminum, qui tantam hìc nobis lucem affulgere voluerit, phosphoro Cartesio, pro quo in merâ caligine versati videantur omnes antehac Philosophi. Sed pluribus consilia vestra non remorabor, ne Patriae desim. Deum precor, ut te incolumem tuis ac nobis reducat. Quod opto ac voveo,

Perillustris Domine

Illustrissimae dignitatis vestrae devotissimus Cultor

ADRIANVS HEEREBOORD,

Lugd. Bat.é Colleg. Ord. 9. Kal. Sext.1644. Stylo Gregoriano.Philosoph. in Acad. Leid. Prof. Ord. & Coll. Theol. Sub-Regens.

Monsieur de Zulichem; Si un autre m'eut faict veoir le livre que vous m'avez envoyé, je n'y aurois admiré que l'excellence de vostre poësie. Mais à cest' heure vous m'y donnez subject d'admirer encor l'exces de vostre civilité: celle là requiert des louanges, cestui cy des remerctements; & le grand nombre de qualitez estimables & extraordinaires que vous possedez, authorisant le mespris que vous faictes de vostre Muse, rendroit sons panegyrique une unjure à vous: quoy qu'il fust composé d'une personne qui le scent faire avecq autant d'ornement que de verité: mais la bonté que vous me tesmoignez, me persuade que vous en accepterez ma recognoissance par le seul moyen qui reste au pouvoir de,

Monsieur de Zulichem,

Vostre tres-affitée.Amie à vous servir

Elisabeth.

De la Haye ce

de Iuil. 1644.

Nobilissime & Clarissime Domine,

LEcta à me transcursim Monumenta atque Otia illa ingenii tui in primis literati mirum in modum animum affecerunt meum. ut proinde meritò ingrati animi vitium incurram, nisi vel verbulo gratias pro munere isto scribam. Erit fortasse aliquando si vel vitam Deus prorogaverit, vel per Musas hic nostras licuerit major commodiorque occasio latiùs cum N.V. ve lcertè de eadem agendi in Bibliotheca mea Belgica vel officina quadam litteraria Belgas Scriptores plerosque complexa, quos inter & N.V. elucet, notanturque ingenii monumenta nunquam peritura. Utinam & reliqua ad manum tunc fuissent, quae postea suggesta. Verum, tertiae illae, ut spero, curae erunt, quibus instructior prodeat Bibliotheca. Gratum interea acceptumque erit quicquid ab amicis suggeretur; quos inter Te deinceps v. Nobiliss. profiteri audebo. Lovanii 3. Aug. 1644.

VALERIVS ANDREAS DESSELIVS.

Illustri Viro Constantino Hugenio, Equiti, Zulichemi Toparchae, Celsissimo Principi à Consiliis & Secretis Sam: Sorberius εὖ πράττειν.

Vir nobilissime;

NOn erat animus gratias agere tibi, cum primùm accepi munus elegantissimum, cujus me participem tua fecit benignitas; nisi prius totum ἐς πόδας έκ κεφαλῆς evolvissem: pleniùs enim & solidiùs putabam agniturum me quantum deberem tibi, accessurumque è facundia tua sperabam balbutiei nostrae copiam, quâ ut par esset testari possem quàm me tibi beneficio isto obnoxium feceris. At subiit vereri, ne interea temporis ingrati apud te animi labeculam contraherem, dum te laterent verae silentii mei causae: quare dimissâ procrastinatione, testandae gratitudini meae utili prorsus & necessariâ lectione interrupi jucundissimam, ut calamum in manus sumerem. Pluribus tamen opùs non erat, ut ex ungue, quod ajunt, leonem cognoscerem. Etenim jam olim abundè mihi perspecta fuerat ingenii tui mira in pangendis carminibus felicitas, acuminique raro multiplex conjuncta eruditio. Noveram te ἀμφοτεροδέξιον, qui versus, ut solutâ oratione, aequè posses morari aures Principum. Nec mihi semel venerat in mentem Michaëlis illius Hospitalii, togatorum aevo superori doctrinâ dignitateque praestantissimi, qui medias inter occupationes molestissimas non erat dedignatus Avia pieridum loca subinde peragrare. Nec sanè qui de te solus magnificè sentirem sivit me Mersennus, aliique complureis judicio & eruditione insigneis, quos audivi saepè, cum optimo virorum Lutetiae frequens adessem, paria mecum facienteis. Unde cum in Bataviam appulissem ante biennium, nullosque prestantium ingenio aut virtute virorum, quantùm in me fuit, insalutatos praeterirem, vix credas quàm gestierim conspectu tuo & alloquio frui. Ea tamen fuit fati iniquitas, seu moles negotiorum quibus tunc obruebaris, ut compos voti nisi longè post evaserim: neque tunc satis, ut verum fatear, siti explendae. Sed nunc est in libro tuo quod te presentem, idque tui parte meliori intuear. Quàm verò, nisi salutis interesset publice, cui adeò praeclaram operam navas, ut perpetuò otiosus esses expotaremus? quàm egregia enim multa nihil agendo ageres? quàm otiosi ne degeremus immortalia tua scripta probè curarent? hec quidem votorum postrema non essent alio tempore, seculove pacatiori, Nec Musę eruditis ingeniosisque vigiliis tuis premia relatura essent minora laudibus, quas bene gestis Respublica uberrimas refundet. Verùm non est, Vir Nobilissime, cur ponas rumores, ut ita dicam, ante salutem. Etsi literarum amoenitate impensè delecter; nimio tamen sum in Batavos affectu, nimio persequor stu-dio, ut totus aliquando vester fiam, ut velim exoritura unquam tibi otia, pluris fortasse nobis constitura. Sis igitur per me licet semper occupatissimus; dum per te, id est, sapientissimis consiliis tuis, diu res nostrę stent incolumes. Quod Deum cum supplex veneror, tibi etiam fausta & prospera adprecor omnia. Vale. Scribebam Slusis Flandrorum, Nonis Sext. Anni Christi Dionysiani cIɔ Iɔc xliv.

Le Mesme à Monsieur le Rhingrave.

LE livre quie je viens de recevoir, est plain d'une rare politesse. Les poinctes si belles, les expressions si fleuries, les allusions si doctes, les pensées si judicieuses, que tout y est esgalement à admirer. Mais ce dequoy je m'estonne le plus est, qu'un homme de la condition de l'autheur, qui faict une vie si occupée, nous aye peu donner de schoses si achevées, en un stile si different de celuy qu'il exerce d'ordinaire & auquel il reüssit extraordinairement. l'Eloquence de la prose est si diverse de celle des vers, & demande un si divers temperament, que c'est merveille de les veoir toutes deux en une mesme personne, & en un degré fort eminent. Il est vray qu'un grand Esprit peu tdevenir Poëte & Orateur par raiisonnement & par estude: mais il y aura tousjours dans ses ouvrages quelques traicts forcez, & que les oreilles delicates discerneront bien de ceste naturelle fluidité que les Muses inspirent aux Poëtes dès leur naissance. Elle est si douce & si esgalle dans la Poesie qu'il vous a pleu de m'envoyer, que je revoquerois en doute la faculté oratoire de son autheur, si elle ne m'estoit d'ailleurs suffisammeut cogneuë. J'en desirerois avoir maintenant quelque partie, afin de le pouvoir remercier de son present proportionnément à son merite, & de vous tesmoigner aussi avecq efficace, combien je suis,

Monseigneur,

Vostre tres-humble & tresobeissant

Servit.

SORBIERE.

De l'Escluse le 3.

d'Aoust. 1644.

Monsieur;

I En' avois qu'à veoir le nom de l'Autheur du livre que vous m'avez envoyé, pour concevoir une grande oinion de cet ouvrage. Ce que j'ay veu du dedans m'a confirmé dans ce sentiment, & faict cognoistre que ce que Mr. de Beringhen m'avoit dit de vous estoit veritable, que vous n'estiez pas moins homme de belles lettres que d'affaires, & que les fruicts de vos meditations n' estoient pas moins doux, que ceux de vostre action estoient utiles. Ie ne doubte point que m'aymant beaucoup, il ne vous ait faict des relations qui me sont fort avantageuses. Vous en croirez ce qu'il vous plaira, pourveu que vois soyez persuadé, que j'ay au moins une forte inclination d'estimer les personnes de merite, & que vous tiriez de là ceste consequence infaillible, qu'estant de ce nombre, il est necessaire que je sois perfaictement,

Monsieur,

Vostre tres-affectionne à vous faire service

Le CARDINAL MAZARINI.

À Paris le XIII. d'Aoust. 1644.

Nobilissimo & Illustri D.D. Constantino Hugenio, Zulichemii Toparchae, & c.

Joh. Smith S.D.PL.

MOmenta, Vir illustris, quae Desultoria vocare libuit, guadium mihi non momentarium nec desultorium, sed momentosum attulerunt. Meminisse potes, febriculam cujus horror me urgebat, tuo antè annos aliquot alloquio protelatam, te quoque digresso simplici eodem die accessu finitam: Si unum visitationis momen aut momentum tantùm potuit, quid non sperem à tanta tot momentorum serie, nisi quòd non domus & fundus, non aeris acervus & auri, aegroto Domini praestare in corpore posset? Quidquid id erit, mihi vel sano magnoperè jucundum est & gratum, absentis contemplari posse imaginem Hugenii, ejusdemque seriis atque jocis oblectari, simul & crudiri. Sed me quoque clarissimis hìc viris, amicisque persmistum agnosco ventura mitti in secula Gratis ergo quas possum maximas tibi L.M.Q. ago. Nostri vicissim agelli specimen, sed tibi pridem non uno nomine debitum, exspectabis, cum Blaeuwwius Batavorum quod caepit oppidum absolverit. Interim vale, Vir magne & dulce decus meum. Scrib. Noviomagi xii. Sextilis Jul. Anno cIɔ Iɔc xliv.

Nobilissime & Amplissime Domine,

BOnum equidem factum. Quae mihi destinaras poëmata tua, eadem rectissimè & ad nutum curavit tuus Bruno. Adeo verò Momenta illa placuere, imò tanti fuerunt momenti, ut quamvis occupatissimo integras horas abstulerint. Et ecce dum avidissimâ lectione fragantiam carminum tuorum persequor, veluti lymphatus in hos, sed plenos ruris & inficetiarum, versiculos erumpo:

Barbariem Batavis quid enim lascive Poeta

Improperas, ubi tot copia docta virum?

Altera laus Romae divisa est, altera Graiis,

Hugenides unus paginam utramque facit.

Ingemit, exultat, pungit, docet, ac meditatur,

Proteus non Proteus, fertilitate pari

Heroës, elegos, arguta epigrammata testor,

Ingenio hic genius jure perennis erit.

At hic desino, ne te Roscium nostrum provocare videar, & meritò à quoquam occinatur, impar congressus Achilli. Pro singulari autem in me affectu, quem perpetuum esse cupio, gratias, ut par est, non minùs habeo, quàm tua illa non desultoria, si verum audire vis, sed sibi constans doctrina laudem meretur cumulatissimam. De antidoto porro chartaceo jam nunc cogito, quod tuam praevenisset liberalitatem, nisi more tuo typothetarum tarditas editionem Commentationum mearum ad Consuetudines patrias sufflaminaret. Brevi tamen enixuros bona spes est, quod dudum parturiunt. Bene vale, Vir nobilissime. Noviomagi, prid. Eid. Aug. cIɔ Iɔc xliv.

Ampliss. dignitati tuae

addictissimus

Lamb. Goris.

Vir Praestantissime;

ALiquando tandem & quasi postliminio mihi redditus & aliquam ex parte mei juris, primùm gratias V.C. agendas duxi, quas jam habeo maximas, pro illo Mementorum donu, imo κεμηλίῳ, ad me misso. De quo quid sentiam, non gravatè praefabor. In eo certare mihi videntur summum cum acumine judicium & innocui cum eruditione sales. Sanè lectione illorum ita me detineri fateor, ut gravissima me difficulter & invitum abstrahant, quod non rarò, qui apud me sunt, abservavere. Ego certè saeculo gratulor de tam felice praeli (cujus ego saepe, & quid ni quotidie? miseras vices doleo) partu, quo si dabitur ulterius beari, nae ego posteritatem praejudicavero fortunatissimam, cui erit abundè prospectum. Perge Eruditorum Coryphaee salivam nobis movere, & de literis tam bene mereri, & se tibi debere testimonium restitutae eum doctrina poetices, & haec & sequens profitebitur aetas.Ista momenta Monumenta sunt extenso victura aevo. Sic voveo, sic auguror,

Tuus

Eleazar M.F. Lootius,

Servus Jesu Christi.

Hagae-Comitum 15. Augusti 1644. raptim.

Monsieur;

I'avoy escrit ma derniere lettre pour vous dire Adieu: lors que j'ay receu vostre excellent livre, qui m'a faict recommencer & reprendre de nouvelles brisées, puisque le present m'y convie, qui contient quasi tout ce qui est dans la nature, & partant pour lequel il me faudroit employer toutes les creatures pour vous en remercier. Je vous asseure que si j'avois autant de Genie à la Poesie que vou, je mettrois toute la Physique de M. des Cartes en vers, comme Lucrece a faict celle de Democrite: mais avec plus de grace. Car je vous imiterois: c'est à dire j'en ferois une partie en vers Heroiques, d'autres Saphiques, d'autres Jambiques & c. selon le caprice qui me prendroit. Si tost que je l'eu receu, le Sr. de Gastines, le Pere, homme de bon Esprit, trouva l'Epigramme gentil à l'ouverture du livre, où vous descrivez la femme noire soubs son voile, & fut ravi aussy bien que moy, de la preface admirable de Mr. Barlaeus. Je vous donne à penser, comme je vay devorer & lire & relire tous vos vers, qui ont le sel de Martial, & la richesse des odes d'Horace. Au reste les vers escrits de vostre main, au commencement de vostre livre, m'obligent encore plus que tout le livre, puis qu'ils me donnent le droit de vous estimer mon frere, quoy qu'il foit bien plus à propos de renverser & mettre le maximus pour vous, que l'on vous donneroit malgré vous, puis que vous y obligez par tant de tiltres. Je croyois y trouver des vers Italiens, Flamens, Grecqs & François, comme l'on m'avoit escrit de la Haye, mais j'ay esté trompé: peut estre les avez vous faict mettre en un volume separé. Si vostre Muse descrivout un siege, un secours, & une prise de ville, je croy que l'on auroit grand plaisir à la lecture de tels vers. Mais cela est, peut estre, de trop longue haleine. Ne vous forcez en rien, ce qui est plus naturel sera plus beau.

XX. April. 1644.

M. MERSENNE.

Literatorum Nobilissime & Nobilium literatissime Eques;

EGo ex itinere, quod per hasce ferias animi gratiâ susceperam, reversus, poemata tua, quorum editionem jamdiu sperabam, domum meam, dum aberam, à Brunone delata reperi, ejus esse beneficii ratus; quod ubi aliter se habere & à te donante profectum intellexi, obstupui in tanto honore & horrori meo, quo semper tua scripta legi, teque adeò ipsum veneratus sum, vix imperare potui fiduciam tibi per literas gratias agendi, & interpellandi tantum virum tot & tam arduis negociis districtum. Sed veritus ne hic pudor meus alior sum acciperetur, malui molestus esse, quàm non testari, quàm afficiar eo munere. Et enim mirè semper me cepit tua nec publicae venae, nec communis monetae Poësis, & illa pro diversitate materiae majestas, suavitas, sales, lepor, congruens stylus, nihil tritum, nihil usu vulgatum plebejo, nihil superfluum, nihil otiosum, illa verborum pondera, neque enim unquam numerandos versus existimavi: tum singula in singulis characteribus miracula in stuporem me rapiunt, & siquid alicubi obscurum cuiquam possit videri, id uti semper verum carminis splendorem duxi, ita reperi aut ab ignorantia, aut ab oscitatione lectoris esse & vitio hominum fieri, ut cum admirari nolint ea, quae non intelligunt, stolidè aut malignè carpant. Cum ejusmodi hominibus unquam congressus pertinaciùs quàm aliquis mei loci atque ordinis senex Homerum aut Virgilium tuetur, ego principi Poëtarum Constantino patrocinium, quo minimè eget, sine populi suffragio commodo, adeò sanctum mihi non vetus omne, sed novum tuum poema. Sed quorsum haec? volui paucis, ne in publica commoda peccando culpam duplicem, tibi constare de judicio & observantia erga te mea, & quàm mihi gratum hoc tuum donum acciderit; tum voti summam hanc esse, si digneris inter tuos Poësiosque tuae cultores me admittere, & siquid generosae indolis & ad imitationem tantorum operum natae oboriatur, amatores ei conciliare non indecoro, si pateris, lenocinio; quandoquidem sola haec mihi & admirandi & praedicandi gloria relicta est. Vale illustre Equitum decus, Haegae quarto Calendas Septemb. Anno cIɔ Iɔc xliv.

Illustris amplitudinis tuae reverentissimus

J. DE VRIES.

Vir Summe, Vt Musae, ita humanitatis Miraculum,

AD priores illas literas tuas, & bina Epigrammata, an responderim, ut ingenuè dicam, nescio. Voluntatem scribendi ut ipsa haec insinuet dibtatio, ab humanissimo humanitatis tuae genio impetrabo. Quae etiam saepe impedimento sint, nefas sit exprimere. Sed cum calamus cessat, non desino animum ad te mittere, quo quemadmodum vivo, tuus sum, & semper ero: hac saltem fortunâ beatus, quod etiam absenti mihi colere divinum ingenium tuum liceat. Accepi verò nuper tria Momentorum tuorum exemplaria: & quemadmodum ad me missum summo affectu & veneratione exosculatus sum: ita suum Wendelinus noster, & suum Tuldenus. Quid alter ad me scribat, alter ad te, hìc videbis. Ego verò percurii statim librum, imò libros, & tot thesauros inveni & nomen meum, saepiùs, saepiùs, totidemque velut gemmis illustratum. Illa una, titulo operis aureâ manu tuâ expressa, tanti mihi est; ut nesciam, quid ingeniosius, quid venustius, quid benignius ars aut natura possit. Parce centuriis, parce armis; ipso Arcem preti ocapis. Arcem verò, quae tota Palladis, nihil omnino Martis habet. Atque egomet ipse tanto munere captus sum, tanquàm satis Amore non vinciar. O suavem nexum! quia sic geminum. O suaves versus! quos è manibus non depono. Quia ubique mentis acrimonia mixta est, non possum hanc nisi Musarum γλυκυπικρίαν appellare. Sic nunc vale, & uberiores à me literas expecta. Hisce enim non tam scribere volui, quàm non silere: ac reverà non jam unà distractus curâ scribo, Lovanii, in Arce, ipso Autumni AEquinoctio. cIɔ Iɔc xliv.

G. Wendelinus ad Puteanum.

Amplissime Vir, Eruditionis lumen, meus Amor, meum delicium.DElicium, inquam, etiam illius, qui totus est quantus quantus, eruditorum Nobilissimus, Humanissimus, Constantissimus. Noctem hanc impendi totam carptim, raptim, percurrendis tot luculis, imò enim verò fulgetris, ad quae etiam dies caligat. Vno verbo: Obstupui; necdum destuporatus, nunquam adeò destuporandus: ita isto afflatu sideratus sum, quo nolim me levari. Neque si apud te sim plura dixerim.

Nobilissime & Amplissime Domine;

SI judicio posteritatis multùm Ennio ille catus AElius Sextus, Horatio autem Cascellius Aulus debent; praeclari jureconsulti, sed illorum clariores carminibus, quamvis obiter iis inserti: quantùm Hugenio debeo, qui honorifico nimis elogio me sui poëmatis arbitrum facit? Namque Musae tuae parturienti me velut obstetricem accessis, nequid Monstri, vel Abortus oriatur. Ego verò, vir & vates nobilissime, monstrum censeo, te inter negotia tam ardua, tam tetrica, tam lepidos amaenosque versus gignere. abortus, sed maturis partubus elegantiores, puto illa Epigrammata, quae aliud agenti exciderunt. Scripserit argutulos illos versus in aulâ Ausonius: tu pares in castris, inter classica & srepitus armorum, effudisti. Cum docti facundiae tuae acumina admirabuntur, plus tribuent sapientes praestantiae animi; per quam licuit inter fragores propinqui Martis deliciari cum Camaenis: candorem verò amabunt omnes, quo tot Amicos, Eruditos autem quoscumque, tanquam amicissimos celebrasti. Prorsus eâdem operâ & Musis & gratiis litasti. Spero, Editio secunda (hanc enim distractis cupidè exemplaribus exhaustam auguror) tot siderum choro & meum inseret nomen: cum scriptum ad me epigramma non cedat editis. Cujus me judicii falli, per amorem mei, suspicarer; nisi idem de versibus judicarem, quos exemplaribus inscripsisti ad summates eruditi Ordinis, Puteanum & Wendelinum. Quibus cum in reliquis concedo, in Amore Cultuque tui non cessero. Epistolae tuae non respondeo, nisi imparem me benignitati tuae & sermone & rebus esse. Vale.

Virtutis & doctrinae tuae perpetuus cultor

D. TULDENUS.

J. Forestus.

HAc causâ dictâ, altera nec minoris momenti & ejusdem delicti, videlicet ingratitudinis, mihi apud te dicenda est. Iam diu summi eneficii, misso mihi insigni Poëmatum tuorum opere, tibi reus sum; quod nec epistolâ quidem agnovi. Verùm non inertiâ, sed nimio legendi studio in eo peccavi. Malueram solidas gratias solido munere percepto tibi agere. Tunc mihi gratiae erant agendae pro honore quem mihi in offerendo scripto habueras, nunc & pro voluptate & utilitate quam ex lectione ejus cepi agendae sunt, & usuraram loco tibi erunt. Quod quaeso ut ita pro humanitate tua interpreteris & me, si non erroris, saltem mali animi, sine quo crimen committitur, purum habeas, meque ut soles, ames. iix. Cal. Octob. cIɔ. Iɔc. xliv.

Isaacus Gruterus.

INterim absentem Hugenium leiore sui parte spectandum mihi exhibet novorum Poëmatum liber, Brunonis tui commodato (forsan audaciùs petito, cum rogata vacuum dimisissent bibliopolia) suppleturus bibliothecę necdum translatę defectum. Desultorius, inquam, per aliquot septimanas, itineri & necessariae morae impensas, lector, Hagae incidi in Momenta desultoria, edecumatum authoris genium in castrensibus turbis velut securo Helicone felicissimum testantia. Adeòque me afflavit spiritus tam acutè, tam tersè quoslibet, neque vexato cerebro natos conceptus expedientis, ut ad reliqua, suam post expectatura Levanam, vix patienter anhelet. Sed hęc dicendae salutis devia sunt; habitura ab humanitate tua quidquid justae excusationis dignè conferre scriptor nequit. Vale vir nobilissime & amantem amare perge. Hagae ex aedibus clarissimi Graswinckelii, qui novum ut veterem vetus hospes amicum stringit limpidissimae benevolentiae ulnis, & officiosissimè te salvere jubet. xiii. Cal. Octob. cIɔ Iɔc xliv.

Monsieur.

IE ne sçaurois excuser mon retard, à vous presenter mes humbles remercimens, du tresnoble present, de vos rares Poesies, & des vers, qu'il vous a pleu y adjouter, de vostre tres-digne main, en ma faveur, & beaucoup plus, que je ne merite, ducamp de Maldeghem, du 22 de Iuillet de l'an passé, si non; en vous asseurant, que je n'ay reçeu le pacquet, qu'à l'entrée de ce mois, ayant sejourné par les chemins pour affaires de celuy, à qui on l'avoit remis à Amsterdam. Ie l'ay donc bien reçeu, Dieu merci, & vous en suis tres-obligé l'ayant veu avec tel contentement, que je ne m'en pouvois saöuler, y remarquant avec le cher gage de vostre bienvueillance, la continuation des rares dons, qu'il a pleu & plaist à Dieu, de verser de plus en plus, tant sur vostre personne, que sur celles de vos excellentes & fleurissantes plantes, qui arrivent tantost à une maturité, dont je me resiouïs avec vous, du fonds de mon coeur, & vous en souhaite, & à eux, tout comble de contentement & benediction. I'y ay pris un tresgrand plaisir, à m'y rememorer beaucoup d'anciens amis & excellens personnages: Comme aussy, d'y voir, comme un vif pourtrait, des raretés de vostre tresplaisante Haye, en laquelle il me semble de me mieux pourmener, par le denombrement que faictes de toutes ces belles pieces par le menu, que lors que j'avois le bien d'y estre.

Elegia

Johannis Ludovici Calandrini, In Momenta Desultoria, Doctissimum Poëmatum Opus,

Non momentaneum, sed perenne, (sic voveo) Nobilissimi & Clarissimi Viri, Domini CONSTANTINI HUGENII Equitis, Toparchae Zulichemii, & c. Principi Auriaco à Consiliis & Secretis, sibi ab Authore, cum amantissimis versibus, Genevam dono missa.

EXul Musa redi: quam nos, jam lustra per octo,

Saepius invitos, deseruisse piget.

Musa redi: facilisque exaudi vota precantis,

Dum novus è Batavis, vester Apollo jubet:

Ille cui niveâ cinxistis tempora lauro,

Hugenius, vestri gloria summa Chori,

Millenis pedibus limata poëmata mittit,

Et renovat priscae pignus amicitiae;

Carmine mellito quam significaverat, annos

Cum sex atque decem vix bene natuus erat.

Triginta & binos iterum repetita per annos

Nunc eadem, quantum pondus amoris habet?

Quas tibi pro tanto referemus munere grates,

O praestabilium flósque decúsque virûm?

Tunc liquidi placuit ripam narrare Lemanni,

A tenerisque annis edere digna viro.

Nunc celebras altâ sublimes laude triumphos,

Bellicaque illustras Principis acta tui.

Sylva Ducis, Mosae Trajectum, Breda recurrunt

Heini & navalis parta corona manu.

Nunc Meteora lubet pedibus detrudere coelo,

Abdita Naturae: cedat Aristoteles.

Sol, stellae, cum nocte dies, venti atque planetae,

Nix, glacies adsunt: pallida luna pluit.

Nunc facili alloquio gratos invisis amicos,

Et libet hìc versu liberiore frui.

Primus es ô HEINSI clarissime, Ductor & olim

Noster, & auspiciis debeo multa tuis.

BARLAEE Hugenianae animae pars altera, nomen

Clarum, docta tuum versa pagella sonat.

SCHVRMANNA, ingenii mirandis dotibus, aevi

Lux nostri, virgo prodigiosa, subit.

Occurrunt faciles SALMASIVS, atque RIVETVS,

HOOFDIVS è Muda, VOSSIVS Amstelia.

Partes inde suas sibi Patria vindicat Haga;

Principis haec sedes, imperiique locus:

Faecundis adeo hanc ornasti versibus, ejus

Fama sit ut nullo non celebranda die:

Compita, stagna, forum, sylvasque viasque recenses,

Fossasque ac portus, Templaque sacra Deo.

Aulaque succedit, tum qui septemplice telo

Concordi Patriam protegit ungue Leo.

Curia quae suprema Patrum, variique Senatus

Quantae sint curae, quàm gravis ordo, canis.

Magnatum & veniunt spectanda palatia versu,

Inque his praecellens, HVGENIANA DOMVS.

Ordine quam tanto Domini symmetria struxit,

Pars ut in humano corpore quaeque sita est.

Pulchra domus, celso laqueari, & fornice constans

Architectonicos exhibet arte tubos.

Pulchrior interior, nitidusque domesticus ordo,

Quae veram faciunt vivida membra domum.

HVGENIVS Pater & caput est: virtute coruscans

Omnigenâ: (rari lucida imago Patris.)

Illum ars, natura, & fortuna coëgit in unum,

Quaecunque optari maxima mente queant.

Summa illi pietas, immensa scientia rerum,

Et cum divitiis, suspiciendus honor,

Omnia credibili splendent majora: ratamque,

Dicere si coner, vix habitura fidem.

Agnovit Princeps: meritò tibi credidit Aulae

Arcana, Illustris Consiliumque Domus.

Conjugium ex voto, culmen Deus addidit omnis

Laetitiae: brevis at, proh dolor! illa fuit.

Parca tori sociam florente aetate revulsit:

Ut sit Stella soli, coelica stella polo.

Sed valeant luctus: dum quina in prole relucet,

Dumque Patrem Nati, pulchra Quadriga, beant.

Patris ad exemplum, & supra si credere fas est,

CONSTANTINE, Patris nomen & omen habes.

Tu cui, sicut Avo, designat nomina CHRISTUS,

Cum magno referes nomine pectus Avi.

Deliciae Patris, & lectissima biga juventae:

Splendida nunc saecli gloria, fama, stupor:

Vivite felices, binis cum fratribus, ambo,

Et cumulet donis vos Deus usque suis.

Quoque Parens & Avus nos est dignatus amore,

Vos quoque complecti meque meosque precor.

Nec moveat: crepidam Sutor licet exeat ultra:

Namque animos addit Patris Avique favor.

Novimus: & nimis infirmas agnoscimus alas,

Vobiscum ut montis scandere summa queant.

Sic visum fatis, in terra repimus ima,

Annos sexdenos cura pusilla coquit.

Nec tamen, ille ardens olim, deferbuit ardor,

Nec minor est Musę tempore factus Amor.

Restat amor sterili ingenio: nec contigit unquam

Fons bene fęcundus, largaque vena mihi.

Quantulacunque fuit, nullo exercente, fatiscit,

Et longo torpet desidiosa situ.

In magnis voluisse sat est; quę acquirere nobis

Non datur, in natis spes reperire bona est.

Primum fata tenent: binos Gręcis Latiisque

Imbutos studiis, cura aliena premit.

Spes & adhuc: superest natorum triga minorum,

Quêis Musę ut faveant, sunt tria vota mihi.

Sed jam tempus equûm: faciles ignoscite cuncti

Si minùs illimis Musa Lemanna fluit.

Anno 1645. Die Dominicâ, Ianuarii 19. horis interoctavam decimamque, Genevae tam terribilis ventorum extitit impetus, ut celerem Rhodani fluxum retroageret, usque in Lemannum lacum, undaeque, muri instar coacervatae, cursum suum sisterent, adeò ut vado sub binis pontibus locisque vicinis facto, novitate rei numerosa commota plebs, deambulaverit quasi in sicco, & pisciculos, etiamque majusculos, manu collegerit quamplurimos.Si refluum valuit Rhodanum retinere Genevę

AEolus, ô mirum, si vada sicca dedit,

Quidni Mercurius Musarum flumina siccet?

Nomina sed (satis est) chara valete diu.

J.L.C.

OR, quoy que je me sente incapable, de vous rendre aucun digne remerciement, pour un tel surcroist de vos signalées faveurs, si est ce, que je serois par trop ingrat, si je ne m'efforçois d'en temoigner au moins le desir, par quelque petit eschantillon. C'est ce qui m'a donné courage, à rechercher, s'il y avoit encore quelque petit reste de reserve ,d'un peu d'air des foibles Muses de nostre jeunesse, qui alors s'hasardoit à produire quelque vers sterile & mal agencé, & ayant tiré, ce que j'ay peu, d'une source fort tarie, je prens la hardiesse de vous presenter, & à Messieurs, vos fils, un peu d'Elegie, mal bastie, cy joincte; en laquelle je sçai bien qu'il n'y a rien qui merite, a'amuser vos yeux & jugemens tres parfaits, neantmoins, je vous prie qu'en excusant les defauts d'un marchand sexagenaire, peu versé en tel suject, il vous plaise d'agréer la bonne volonté de celui, qui cede volontiers en telle matiere à ces grands esprits, qui vous en honorent dignement, & n'y pretend aucun rang. Mais, qui ne leur cede ny cedera en affection & respect, qu'il vous porte, & au service, qu'il vous a voué, & aux vostres, à tousjours.

Ie vous prie donc la recevoir, telle qu'elle est, & m'excuser mesmes, que je n'ay peu de moins, que de me licencier à y faire mention, des tresagreables vers, dont il vous a pleu (sans aucun mien merite) de m'honorer des vostre jeune aage: & pource quie Messieurs, vos fils, pourroyent estre curieux, d'en voir la piece, j'en ay ajousté une copie; les meschans Dunkerkois nous ayant faict perdre le digne originel, lors de la prise de mon fils, lequel, faisant encor sa demeure en Amsterdam vous asseurera de plus fort de nostre affection, & desir, à vostre service & des vostres, comme je m'y offre, selon mon debvoir, de tout mon foible pouvoir. Et en vous baisant treshumblement les mains, & à Messieurs vos fils, je vous asseure que je suis, & seray à tousjours

Monsieur

Vostre tresobligé & treshumble Serviteur

J.L. CALANDRINI.

De Geneve ce 15. Mart. 1645.

[Cyllenes summo de vertice quò perspctas]

CYllenes summo de vertice quò perspctas

Phębigenam affari lentus Atlantiade?

Dispicio, fontesne tagi petam, an Ostia Rheni;

Dum mea tam dubio Bilbilis orbe latet.

Ut nisi monstrarit patriam manifesta loquela:

In batavis natum crediderim Hugenium.

Et miraris, Vir Nobilissime, cunctantiùs me venire ad Te, cujus lepores nec assequatur Mercurius? Tu praepetibus istis pennis tam sublime volitans, & vides omnia infra Te, & despicis Telluris pondera, meamque inter illa testudinem dudum exsanguem, & nisi facerent tua illa Mo-menta Subsultoria, planè mortuam; & ungulatim scalpuriunt ad vivum: vivum ut me credam perfecerunt, & exsequias ire bilbilit ano illi, pridem languidulo, jam etiam composito ac collocato, commodum est. Ollus effertur: Melior vacuâ jam regnat in Aulâ.

Feliciter, mi Rex, Benè te; Benè nos, Benè nostrum saeculum.

Dum vacabo, Pulle Phoebi (nam vacare quid vetet?)

Dum simul juva tvacare (quando quod jubes juvat;)

Non verebor lector esse, lector insulsissimus,

Aureorum, Gemmeorum Carminum pellacium.

Malo spiritu tenaci, malo longis haustibus

Hauriam, quod Tu propinas: quàm semel carptim legam

Quidquid inter ambulandum de Diones hortulis

Suave spirans & venustum displicere non potest.

Non dabo Diem vel Horam, vel quadrantem horarium,

Saeculo debeter omne sęculum quod instruit.

Ne vel hìc morer loquendo, scin quid unum postulem?

Laeta quàm sunt, longa sint Momenta Subsultoria.

GOTTIFREDUS WENDELINUS.

Ad Nobilissimum & Amplissimum Virum Constantinvm Hvgenivm Principi Auriaco à Consiliis & Secretis.

INclyte Musarum cultor, pulcherrima nobis

Qui procul à Batava carmina mitis humo:

Deciperis: captant obscuri vatis amorem:

Sedulitas fructum non habitura tua est:

Vilis pręda tibi pretioso quęritur hamo,

Castalias perdis non bene cautus opes.

Munera facundis insignia mitte Poëtis,

Unde potest dignas Musa referre vices.

Nos steriles nugas docti pro munere libri

Reddimus, & parcâ rustica dona manu.

iix. Martii cIɔ Iɔc lv.

Io. SANGENESIVS.

Summa privilegii.

CAutum est diplomate Illustrium ac Praepotentum D.D. Ordinum Hollandiae & WestFrisiae, ne quisquam inscio aut invito Constantino Hugenio, Toparchâ Zulichemii, Opera quae ipse intra proximum sexennium editurus est, imprimi curet, alibive in totum sive ex parte impressa in hasce Ipsorum Ditiones importet aut vendat. Qui secus faxit, ipsis exemplaribus, & centum quinquaginta insuper florenis mulctetur; ut latiùs in dicto Diplomate, dato Hagae-Com. X. Aprilis cIɔ Iɔc liii. & signato

J. Cats.

Ut

inferiùs

Herb. van Beaumont.

Constantini Hvgenii Farrago. cIɔ Iɔ c xxv.

Iter Principis Avriaci, à xɪɪ. Cal. ad VII. Id. Novemb.

SAcra dies Marti vultus aestiva serenos

Extulit, ut patriâ impransi decessimus Hagâ.

Sic Martem decuit; cui non sua pocula plebes

Delphica, sed lachrymas, sed soemineos singultus

Lymphatasque nurus, & totam supplice gestu.

Obtulit incassum justo pro sontibus urbem.Militibus tum fortè capite damnatu.

Proxima candidior Delphis stetit obvia magno

Rotterodama Duci; stetit, & civilia semper

Arma movere nefas armato cive negavit.

Inter mille tuba, inter tot fausta precantûm

Vota virûm, & toto reflexos aethere plausus,

AEgra suo auratam solvit de littore classem.

Illam turgiduli ac tanto vectore superbi

Leniter antiquae fluctus ad moenia Dortae

Deducunt, ubi nigra faces & sparsa per urbem

Lumina nox Phoebo docuit praestare diurno,

Et facere ad seros quaedam non visa triumphos.

Postera in adversos stringentem carbasa ventos

Vidit Eös pudibunda, ut, dum fugit ipsa videri,

Penè Jovi pluvio totus succumberet aether:

Sed nocti confusa dies, confusa diei

Vespera mille jocis, quorum fuit alea princeps,

Et damnosa libri folia, & cum sorte fritilli

Multa sinistrorsum vagus in discrimina discus,

Taedia longa viae fecit non longa videri:

Donec adoptati tardis progressibus Euri

Praecipites pepulere rates, quasi gnara futuri

Numina & instantis propedum praesaga procellae.

Jam Gulielmopoli à tergo, jam Goesia dextris,

Jam vada praevectis longè Circaea sinistris,

Vera truces caput inter aquas, turritaque prodit

Moenia, mox fidas pedibus substernit arenas,

Securoque procul tumidi de littore ponti

Exhibet horrores, dum fsulphure tota nitroque

Lucet, & emotas emotis ignibus undas

Temperat: Hinc multo convivas proluit auro,

Sesquipedesque scyphos, veterum servata per annos

Dona Ducum, Batavos inter despumat amicos,

Et Middelburgi calidos ad moenia mittit.

O te, magna Patrum domus, aut ignosce silendo

Si cupiam laudasse, aut fer, dignissima, de te

Indignas non digna loqui praeconia Musas,

Sive caput Valachtûm, sive urbs antiqua Metelli

Diceris, aut mediae melius telluris ocellus:

Plurima qui de te scivi potuisse referri,

Nunc quoque plura puto quam sint infirma ferendis

Numina non durae Batavorum in vota Camoenae.

Ergò focis, ergò totam civilibus armis

Illustrem, tormenta, tubas, laetosque tumultus,

Regalesque dapes & munera Principe digna

Sedulus omitto; superas encomia, dum te

Grandior exsuperas quàm quae tibi credere possis.

Nos propior Flissinga vocat: Cui cymba frequentem

Cum Duce devexit comitem. me turba pedestris

Marnixii S. Aldegondii.Et magè jucundi rapuit congressus amici,

In peditum praeeuntis iter: quo strata ruinis

Marmora, magni habitatoris, dum vita maneret,

Delicias, nunc relliquias, Souburga Philippi

Castra, sui cineres, avido pede pressimus: at me

Magna viri virtus & quà vixisse feruntur

Mortua saxa situ, memorem percussit, & illa,

Illa sui dudum compos praesentia coeli

Visa vagos animare lares, u tvivere post se

Creditur & priscâ Genius tellure morari.

Flissingam pariter subeuntibus omnis in armis

Adstitit ad portam laetus pedes, omnis eâdem

Laetior augustae civis tulit oscula dextrae.

Mox festas de more dapes & publica luxu

Pocula civili Patrum libamus in aula,

Quâ nil Mattiaci, nil fortè Batavia majus

Condidit; una pares praestas, Antverpia, turres.

Postera lux rubuit; facilem trajecimus Hontam

Sub Rectore suo, quem rustica littore Flandro

Turba sed armatis sequitur derisa maniplis.

Sic Groedam, sic sollicitae non ultima Slusae

Moenia Catzandam pransi emetimur & ipsam

Vespere non sero fessi conscendimus arcem.

Ardenburga diem totum lustrata sequentem

Occupat: hinc Slusae retrò de littore in ortum

Avehimur currente rotâ per penè quot urbes

Flandria major alis, totidem de cespite vivo

Oppida & aggestas in propugnacula glebas.

Isendica diem medium, Bier vlitia serum

Vidit & exceptis arrisit quaeque Batavis.

Mane novo parvam, magno de nomine molemMaurits Fort.

Ingentem, magni magnus cognominis Haeres

Introit: hinc quam sit Romae fas dicere Nasam.

Proxima nocturnae lecta est Axella quieti,Neuse.

Prima triumphorum Pueri, cui tota triumphusP. Mauritii adolescentis.

Vita fuit, totos explet victoria fastos.

Hanc quoq;, cum Phoebo nondum cessisset Amorum

Alba parens, primo ripam fugientibus orru,

Goesa sinistra voluptati fuit, Hulsta timori

Dextera, dum caecas nescit nauclerus arenas,

Ignotique vadi major formido propinquis

Incutit horrendum Batavis, sed inermibus, hostem.

Mox Deus & faciles favere volantibus Austri:

Vt nunquam certasse magis cum lampade Coeli

Visa sit in summum crescenti gurgite Scaldim

Rapta ratis. Locus est quo non vicinior alter

Lillo.Imminet ingenti Antverpae, stat pervigiL illo

Miles & augustam votis capit invidus Arcem:

Hactenus Auriacam portarunt lintea classem,

Ulterius cum Fata volent latura triumphos,

Fata minus radio turres Antverpa sinistro

Despectura tuas. Restabat littore eodem

Area magna Ducum, furias frustrata facesque

Una ter Hesperias, & quam damnare ruinae

Ter voluisse Dei, ter non voluisse fatentur,

Berga pudor, totiesque pudor, fugientis Iberi.

Haec adita est, hic prora stetit, haec tota per orbem

Visitur, & bene defensas ostentat arenas,

Et campos ubi rubra fuit, cum totus Ibero,

Ratior Hollando manaret sanguine cespes.

Sed longè praedicta lues & sparsa per urbem

Contages minuêre moras: hinc Thola minori

Sede, pari affectu coenam non Principe, non se

Obtulit indignam: turbatum nocte soporem

Lenivit curata cutis tam vespere lauto.

Manè diem doluit nimiùm sibi nacta serenum

Tarda freto languente ratis, quasi pondus amicum

AEgriùs aveherent undae sibi & AEolus undis.

Willemstadt.Vespere praecipiti Patrium sic littus & urbem

Introiit, sic mane novo properantior Heros

Per nebulas atrumque diem decessit eâdem,

Amor.Ut tua non aliàs, domitorum Regule Regum,

Celsior humanâ steterit virtute potestas.

Dorta nec inspecta est: eadem de Roterodamo

Cura fuit: Delphos quadrupes, mirantibus Euris,

Advehit, ut remorae proram vis nulla stitisset.

Haga domus Venerum, votorum terminus Haga

Ameliis reducem Fredericum tradidit ulnis.

Cedite civiles epulae, tormenta, triumphi,

Nulla voluptatum thalami par nata voluptas.

Amelii amplexus, iterata per oscula mille

Mille vices, iterum amlexus, iterum oscula mille

Este quod amplexus tales decet, este quod optat

Belga, nec Auriacos ultra differte nepotes.

cIɔ Iɔ cxxvɪ.

Cvnae Avriacae. Sub Natalem Principis Gvlielmi.

DII Batavûm, Dii Belgarum, Dii quotquot ubique

Vivitis, & littus non laevo lumine nostrum

Aspicitis, praestate Deos, & singula quique

Numina in has pleno profundite sidere unass.

Spes jacet hìc Batavûm, & quiddam quod pręstat Jülo

Dardanidae; fuerit certê magnae arboris ille

Truncus, hic, hic majoris erit post saecula ramus.

Perpetuam libertatem, jus vindice ferro

Tutandum, infandique odium immortale Tyranni

Hoc legimus vultu; quem quondam sole propinquo

Ferre negabit adustus Iber; plus fulminis illo

Projicitur, quam cum medio sublimior axe

Torres, Phoebe, diem, & summo discrimine findis.

En caput, en ferro factos per tempora cinnos,

En frontem aeternae subituram frondis honorem,

En cristis galeâque & sanguine subter Ibero

Velandam, si prima datis tria lustra Sorores.

En patrium cum fronte decus, sub fronte virili

Maternos oculos, & jam nunc saeva minantes

Hostibus & promittentes non saeva puellis.

Ecce, cui roseo cedatis fraga labellum,

Os patrium, os maternum, os oscula figere natum,

Imperio natum simul & simul arma ciere,

Arma, viros, aciemque & ferro impingere ferrum;

Os natum, populo in magno si fortè coorta est

Seditio, mulcere animos, & ponere fluctus

En humeros ferre arma pares, en brachia grandes

Admissura toros, & longas Principis olim

Porrectura manus, quas non nisi crimen & hostis

Horreat, in justos aequas aequè atque benignas.

Caetera quid memorem? bene sic, natura, probéque

Curasti; fecisse marem laus omnis & una est.

Mox faciat mas iste mares, quos mascula longùm

Ditet & aeterno connectat germine proles.

Dii Batavûm, Dii Belgarum, Dii quotquot ubique

Vivitis, ardenti faciles concurrite voto.

AEger Caspari Barlaeo, Doctori Medico, Vati & amico summo, Vt levare morbum pergat iterato carmine.

UMbra mei, vix ullus eram; vestigia magni

Nominis urgebat pes tertius; omnis ab omni

Cesserat, impexum fugiens per tempora crinem,

Ore rubor: stabant oculi, poterantque videri

Sidera de fixis, emortua sidera coelo

Pallenti: stabant, nec si vel pagina (cujus

Da summos, Barlaee, viros, da quem libet, uno

Te reliquo:) nec si contra monumenta stetissent

Cum seclis victura, loco cessura putasses.

Spiritus (hunc movi solum) spirabat ut olim

Vidimus aestivis quiddam sudare cavernis;

Halitus hic dici possit, si possit; Ab illo

Aëre quis vocis fragor? heu! quem regna silentum

Nocturnique Dei, votaeque soporibus umbrae

Sustineant, non, Luna, tuos obtundat amores.

Verbo, talis eram, qualem, Barlaee, vel hostem

Obvius aut gemitu aut lachrymâ digneris obortâ.

Cum subitò de te praegnantem Carmine chartam

Intuito & multo solantes omine ceras

Praebentique avidam blandis afflatibus aurem

Hei mihi quam vires traxerunt ossa novellas,

Quam coepi meus esse, iterumque iterumque ransci,

Et morbo procul ese meo, componere gressum,

Porrectumque efferre caput! stupuistis amici:

Atque aliquis nata est, ait, haec de Vate Galeno

Pagina, & inclusit quo nunc quoque digna fovetur

Extorquenda sinu. Mihi sensim hygieia vigorque

Pristinus obrepunt, pergin' praevertere, pergin'

Festinae laudem solus meruisse medelae?

Esto quod es, Barlaee, mihi; confundde Poëtam

Et Medicum, duplicemque Deum tam saepe propina,

Ut recreer, sanerque simul: salvere priori

Carmine praecipiti jussus medicamine, credam

Perpetuum cogi nullus languere secundo.

Eidem, Cum altero carmine salutem aegrotanti falso ominatus esset.

HEu, Barlaee, parum invalido valuistis amico

Hippocratea cohors, procul estis ab omine vates:

Me gravior recidiva tenet, me tertia toret

Quaeque dies, mediâ Medicorum nausea torquet.

Jam prohibe versus, jam totum Helicona, domosque

Pieridum praeclude, satis sic urimur unâ

Febre, nec asciti face fas ardere furoris.

Tu quoque verte stylum. quo si cum laude mederi

Et fructu, Barlaee, voles, omitte nefandos

Numina vana deos, &caeci somnia saecli;

Sursum oculos, animumque leva, fer seria sursum

Vota pius, venerare Deum, qui sidera nutu

Torquet, & hoc uno formavit sidera nutu.

Ille meum vestrâ prece delinitus, Amici,

Ille meum vestro flexus deliniet ignem.

Audi summe Deus, nec, si quae gratia restat,

Longiùs heu! merito plenam differto salutem.

Repulsâ Febri, ut credebam, sumpto de humanis ossibus ramento.

Qvis mihi ventriculum tepidè novus insidet hospes?

Quis durâ se parte sui mihi miscet, & intus

Pulvereo per non sua viscera depluit imbre?

Aureus imber eras, Divûm Pater, osseus hic est;

Te penes inventi sit honor, quae gratia restat,

Vendicat hanc, qui sanatum sibi vendciat autor

Pulveris infusi Hugenium, quem dira, minantem

Osse, lues parvoque abigentem pulvere fugit.

O pulviscule, de quo tu mihi corpore cumque

Raderis, & cassis instauras artubus artus,

Re gestâ revocatus abi; cum laude peractum est

Quod poteras; solidare tibi; quà relliquus unam

Efficies socio compactus pulvere massam,

AEternam voveo videas compacte quietem.

Quisquis eras, voveo: voveo, & si truncus Iberam

Clauserit iste animam; Batavorum funeris iram

Absolvit sepelitque dies; odisse cadaver,

Hispani est; Batavi, Hispanum fecisse cadaver.

Quin ego, si praestant Batavis Hispana, quotannis

Auriacus voveo serat haec medicamina victor,

Auctaque perpetuis crescat Medicina triumphis.

cIɔ Iɔ cxxvɪɪ.

In Secundas Nuptias P. Hoofdii, Satrapae Mudensis, & Leonorae Hellemans.

DEsierat superesse sibi vernacula Pindi

Gloria, naturae summa petentis opus

Hoofdius, in Batavis ignoti mysta cothurni,

Qui novus augustum prodidit autor epos.

Desierat, facilesque Deos experta precanti

Egregiâ dudum prole beata domus

Orba requirebat tanti qui nominis haeres

Redderet ingenio tantus & ore Patrem.

Ipse, quod injungi potuit, Fortuna, peractum est,

Quâ jubeas hominem sorte fuisse, fui,

Te quoque passus, ait: Fecisti laeta Maritum,

Laetior Erpenia de Genitrice Patrem:

Restat utrimque nihil; privasti dura Maritum

Conjuge, privasti perfida prole Patrem.

Vna diem clausura dies extrema dierum est,

Hactenus officio defuit illa meo;

Hanc quoque, si-factum Coelo, Patriaeque tibique

Sic satis est, Batavum quo decet ore, feram:

Parce viris, occide senem; praevertimus annos

Ingenio, senium prima juventa fuit.

Risit Amor, referamque faces face, dixit, eâdem,

Facte senex Coelo jam juvenesce mihi;

Reddo vicem, natura; viri canescere frondem

Passa, fer aestivos cana redire dies.

Cum dicto Leonora novae socianda juventae

Adstitit, in dextras vincula jecit Amor.

Iecerat haec in corda prius, nec solvitor unquam,

Addiderat, quae nec solvere Fata velim.

Addimus hoc omnes, &, vive beata secundùm

Copula, & in priscas ito perita vices.

Sive prior placuit, poterit prior iste videri

Nexus, & hoc vitâ est posse priore frui:

Sive piget viduas inter duo gaudia noctes

Taediaque algentis commemorasse thori,

(Frustrà commemores quae, si praesentia fingas,

Nec nisi ficta velis, nec memorata leves)

Est ubi dispungat lapsos male Cynthia Soles,

Iste tui quo sis nescia nectus habet;

Hìc age quod Patriae est; haeredem poscimus omnes;

Hoofdiolum Vati da, bene nupta, tuo,

Qui sublime tener quiddam balbutiat infans,

Et patrium indocto vagiat ore melos.

Sic Hoofdi, sic facta parens Leonora, secundam

Vive, nec inveniat tertia vita locum.

cIɔ Iɔ cxxɪɪx.

In Iohannis Isacii Pontani Historiam Danicam.

AMstela postremo dudum famosior Indo

Quam sibi, & Arctóo non minor orbe stupor,

Mole sua Batavis nulli illustratus obibat;

Omnis ad immensum substitit autor opus;

Quàque sciunt Patriam populi, nescivimus urbem

Incolae, & hic Orbi, non sibi, civis erat.

Donec in abstrusas aevi, Pontane, latebras

Ausus es aeternae noctis adire specum,

Parvaque in excelsum vectae primordia gentis

Canaque longaevo solvere fata situ,

Ignotisque focis peregrinum addicere civem,

Vt patrios posset, jam sibi, nosse lares.

Tum ductos in vasta foris pomoeria muros,

Versaque in aërias infima prata domos,

Orbem urbi inclusum, deductum in foedera gangem

Ambustaeque procul nomen amicitiae,

Iaponem indigenam, Populum (quid plura?) dedisti

Perpetuâ nulli prosperitate parem.

Tanta sequi solas decuit monumenta coronoas,

Nec minor huic potuit proximus ire labor.

Iamque instas, Pontane, tibi, jam grandior autor

Aggrederis longè sceptra petita loqui:

Canutos veteres, & nomina nata triumphis

Haraldos, &, quae dira Britannus habet,

qu: Eerrijck.Suenones, & quo titulo virtutis Erici

Regali decies nati obiêre domo.

Felici calamo seram dare fata quietem

Posteritas à te pendula tota rogat:

Iamq; parùm est urbem aut Reges; jam posceris orbem

Quà paret, & coelo mox adhibendus eris.

Euge animi tam vaste vigor quàm limitis expers,

Singula te, par est, inferiora putes.

Forsitan haec etiam condet, sua, Regna, vetustas,

Imperiique olim finis & ortus erit,

Indigenisque novis (prohibe clementia divûm)

Barbarus in tantas ibit arator opes.

Forsitan &, qui sole facis compendia mundi,

Amstela, ut obdurent saecula, nullus eris;

Et potis est moriare, nihil compagine rerum

Afflictâ. (hoc etiam dii prohibete nefas)

Mox possit periisse suus cum Consule Rhetor,

Scriptaque collapsa cum regione ruant.

Eripe te, Pontane, neci, totusque ruinam

Effuge, quam pars est tunc subitura tui.

Omnia complexus vives quantùm omnia scriptor,

Quem pigeat, mundo non moriente, mori.

De Barlaei Poematis in Venetorum Lasaretto, ob byssina ligamenta, ad expiationem quadragesimalem detentis, Iocvs.

QVis pudor est Batavâ de libertate triumphum

Ducere funestae claustra nefanda domus!

Iudice me, Venetûm claudant Lasaretta Senatum,

Purpuraque in cippos intret iniqua suos,

Purpura, nil meritas adigens in vincula Musas,

Vincula, si terrae non adeunda Diis.

Nec foliis adeunda tuis, dignissime divûm

Praeco, sub infanda compede facte nocens.

Ite Patres, sacrae spirant ê vatibus aurae,

Ite, sacro-sanum praecinit iste melos,

Carmina, tam nocuum nullà redolentia virus,

Quam medicâ Phoebi Patris arata manu.

Ite Patres, fassisque luem juga vestra subite;

Sanctior admissâ Pallade facta domus

Hellebori impletura vicem est, & sanior hospes

Hospitibus medicam conferet intus opem.

Nonnullis poterit Pindus Lasaretta videri,

Nonnullis poterit Gyrgathus ingeniis.

Tanti eruit imprudens de libertate Batavâ

Consilium, tanti nos habuisse reos.

Ad Barlaeum.

HEinsius excelsâ coeli regione vagatus

Nescit humum, Cyrrhamque procul, mea culmina, torvè

Despicit, & Batavas negat agnovisse Camoenas.

Vossius, ille omnem tibi quem debemus amicum,

Se didicit debere sibi; nec vile coactae

Nomen amicitiae calamo coluisse laborat.

Burghius Arctoos adiit, Barlaee, triones,

Conductamque manum pretio tam sedulus uni

Occupat, ut nequeas non excusare silentem.

Vmbra viri, quem vix versu memorare venusto

Brosterhusius.Nominis extensi terror sinit, aut in amicam

Incidit, aut veteres ingratè spernit amicos.

Conticuere omnes; & jam loca vasta silentûm

Hospes adit, Batavas hospes visurus Athenas.

Tu quoque mute siles; & adhuc properantia retrò

Flumina, & obnixum stupeamus in ardua Rhenum?

Rhene retrò propera, potuit Barlaeus amori

Lentulus intepuisse, & amico vivus obire.

Forte quod insignes alibi veneratus amicos

Et potis Euganeos Leidâ pertingere colles

Obliquus mea tecta beas, & carmina nuper

Vna, semel scriptor, binis lectoribus offers,

Objicis, & culpam facili molimine purgas.

Classe Hispanicâ ductu P. Heinii occupata.Remedium Vtriusqve Fortunae.

HEsperiae spolium, quo non opulentior hospes

Appulit ad portus, Terra Batava, tuos,

Heinius, afflictis in visum nomen Iberis,

Creditur invictâ diripuisse manu.

Iamque liquet, nec vana fides autore laborat.

Nec veniet claudo, qui neget ista, pede.

Si tamen est inter calicem quod fata minantur,

Tantaleaeque valent fallere labra vices,

En quantum, Batavi, calicem hunc & labra lacunae

Dividit, en quantum gaudia nostra freti.

Vicimus. hoc nihil est: restant mare, monstra, procellae:

Caeli temperies quod superemus habet.

Quàm propè dilectae fumavit Sestos Abydo,

Quàm puer has multùm sospes aravitaquas,

Quàm semel interiit! quàm nîl, nisi fata faverent,

Profuit expertis incubuisse toris!

Doctior ignotâ jacuit Palinurus arenâ:

Nate deâ, quà te non feriere Dei?

Quò vetus exemplum? quoties vicina reversas

Thessala, non Tempe, perdere visa rates,Texel.

Et procul extremâ victor discriminis Arcto

Naufragus, in portu sentiit esse necem!

Larga sui vindicta Deûm est; ne nesciat orbis

Nullo non aliquid numinis esse loco.

Parciùs exultet, quisquis rate fretus onustâ

Spirat ab infido vel sua lucra mari.

Quisquis eam casus tulerit, moderata voluptas

Immodici poenam rara doloris habet.

Caetera si spernas, Heini, fuge littus iniquum,

Hosticus auriferis quo Tagus exit aquis,

Quoque novenarum sedes augusta sororum,

Infestum, quamvis culta Coïmbra, caput:

Scire negant illic qui sit clementia, quid fas,

Vt Batavis non sint numina dura, deas.

Omnia tuta time: subeat, si classe coactâ

Occupet hostiles ultor Iberus aquas,

Quà novus eripias ereptum vellus Iason,

Vt, quod nulla dedit damna, nec ulla ferat.

Nam quid agas plenus coram latrone viator?

Effugias, quo te sospite sint & opes?

Et nolis, invicte viris, imbellis Iberi

Foemineas iterum sustinuisse manus!

Non tua te virtus, non, quam tutare, Batavûm

Gloria non memorem siverit esse tui.

Hauriet has prius Auster opes, pretiosaque terrae

Viscera vel rapiet flamma, vel unda bibet,

Et vapor incensi fugiet, te flante, metalli,

Quam tua sit parvo fama triente minor.

Invideant aurum superi, victoria nostri

Major erit; cedent damna superba lucro:

Audaces Batavos narrabunt saecula: pluris

Victor eris, quàm quae classe Talenta vehis.

Nec olet immensi facilis jactura peculj;

Totus ad Hispanum pertinet iste dolor;

Bis pereunt illi, quas, cum periisse necesse est,

Et voluit Batavus perdere, vicit opes.

Jam nihili es, Fortuna: Veni quâ fronte sinistra es:

Partim non jacies in tua dona manus:

Ure, seca; veniet quo non acceptior hospes

Appulit ad portus, Terra Batava, tuos.

cIɔ Iɔ cxxɪx.

In Hortum Fratris optimi, nuper fodi & sepiri coeptum.

HOrtule, sin parci malè circumscribimus, Horte,

Fratris amor tam digne mei, quàm dignior illo

Nullus amore meo; quamvis cunabula nondum

Deseris, atque aliquâ saltem primordia mundi

Parte refers, chaos antiquum, confusaque rerum

Semina & haec nondum digestam in corpora molem,

Nesci oquâ, no ncultus ager, dulcedine mutâ,

Pellicis, & juvenum tacitè properantia fistis

Lumina, & Haganis non fastidire Puellis.

Sive quod ad juvenum, quos non sibi nutriit Haga,

Vota facis, vestrosque aliquis visurus ocellos,

Magna minorque Deae, cognati sideris Annae,

Hugenios pertexet agros, &, vivite, dicet,

Vivite, qui timido caussam praestatis amanti.

Sive quod hùc impunè gradum latura puella

Innocuos domini salsè perstringet amores.

Securumque gelu, nec erit quod provida raptum

Hinc metuat pulchris, hinc speret mater ineptis,

Hanc servare minus, magis hanc extrudere mercem.

Hac illis ratione places: Mihi sola videndi

Caussa tui in pretio est: te si patietur adiri,

Se patietur herus; nec si comitatior umbrâ

Ingrediar, gravis hospes ero, nec Stella repulsam,

Nec proles utriusque feret, nec Matris avitae

Gressibus aut geminae claudetur porta sorori.

In eundem.

HOrte, cultoris domini laborum

Culte digestor, redeatne rerum,

Sole declivi, satur à perenni

Fessus aratro:

Sive pallenti fugiente Fratrem

Cynthiâ coelo, libeat futuris

Denuò pectus benè praeparatum

Solvere curis:

Sive anhelanti Cane saevientiss,

Sive directum ferientis Astri

Suadeat sese rabies opacâ

Fronde retundi.

Horte, quae laudum series tuarum

Occupet vatem prior; unde quid sis,

Vnde quis post haec fueris, quis olim,

Dicere tentem?

Vidimus, cum, nec facie nec ortu

Nobilis, cum, nec segetis nec herbae

Dives, ingrati meritò subires

Crimen agelli:

Fortè Pisonum Fabiaeque pauper

Gentis assertor, modicâ superbum,

Caule succisâ, sterilis ferebas

Parte legumen:

Fortè te promo facili, penuque,

Foeta lactucis, fatuâve betâ,

Riserit majus nihil appetenti

Olla colono.

Nulla vicinae inferior paludis

Gloriae dos est:quotacumque digno

Terra virgulto caret, aut salubri

Pascua flore?

Auriacus è castris ad Sylvam-Ducis ad Epist. Barlaei Auriaca nomine scriptam.

VNius Henricum reperis in crimine culpae:

Quem sine te decuit non valuisse, valet.

Caetera si matres inter causere nurusque,

Caussa, gynaeceo judice, nostra cadat.

Nunc sexu potiore regi non aequa recuses,

Arbitrio subsint miles & arma virûm.

En ego Perdiccas & quos de morte Crateros

Eruis in litem provoco sponte meam.

Nec gravis instanti fueris, Ptolomaee, batavo,

Nec, si judicio stas, Meleager eris.

Dicite, bellaces animae, quâ lege saluti

Consultum Patriae vultis, & esse meae?

Tertia fallacem complevit Cynthia frontem,

Tertia tota mihi, tertia nulla fuit,

Dum canis infesta feris monstroque perenni

Sylva stat, & perstat, milite cincta meo.

Vna parum valli series fuit, altera primam

Ambiit, extremam flumina bina lavant.

Nec Batavos modò fossa ferens post Sceptra ligones

Hostica multiplici tubere turget humus.

Hinc humiles inflamus aquas, hinc prodiga retrò

Flumina, & in fontes cogitur unda suos:

Naturae faciem confudimus, humida siccis;

Excidit ingenio pulverulenta palus.

cIɔ Iɔc xxx.

Laural. praetor. §. adversus eos. ff. de Sep. viol.Latroni Thoma Martinellio Monacho Dominicano, qui effosso Petrarcha cadaveri ferebatur brachium dexterum abripuisse.

SEu furor invidiae est, seu spes insana nocendi,

Quâ sacra Petrarchae diripis ossa mei;

Scilicet ut sparsi nusquam vestigia, nusquam

Relliqua discerpti perstet imago viri;

Impie quàm nihili es! quàm quo contendis abertas

Calle miser, quàm se destruit iste labor!

Illatum decuit memores tot crimen in annos,

Et praedatrices in tria saecla manus;

Ereptuum terris aeterni vatis amorem,

Ereptum Laurae nomen itrique Polo;

Te tibi; quem par est memorem venerabilis umbrae

Credere ad infandum diriguisse nefas,

Utque animae ingentis sceleri occursavit imago,

Sic aliquà duro displicuisse scelus;

Eradenda fuit, quam nec Iovis ira, nec ulli

Eradent ullâ posteritate dies,

Gloria, quâ stellas, jam non novus incola coeli,

Attigit aeternâ fronde decorus apex,

Tum quoque cum fragili nondum resolutus amictu

Sospes & hac terris parte superstes erat,

Et poterat Petrarcha mori. Quò mortua demens

Exanimi longùm corpore membra rapis?

Tene immortali, quoties tria verba locuto,

Tantillâ speres clade nocere viro?

Ten' coelos turbare gravem terrestribus umbris,

Vt superûm jubeas ora quod ossa pati?

Tota Cani fuerit facilis jactura sepulchri;

Diogenem laedat parva rapina meum?

Impie, jam nihili es: sedes terrena beatas

Non tangit minimo coelite cura minor.

Quod magis invideas, minor est jam coelite Laurâ,

Nec patimur damni quod peperisse velis.

Illa meis olim, fateor, confusa lacertis

Brachia in amplexus incaluere pares.

Illa meas ardens hederas, mea vincula dixi,

Nec semel erratum est utrius utra forent;

Illa meae, fateor, coïtura in foedera dextrae,

Dextera, ni fato displicuisset, erat;

Dextera non ficti totiès non parca furoris,

Incensi toties prodiga testis heri:

Sed brevis haec secum discussit inania vitae

Fabula; par fumo, qualis amabar, eram;

Qualis amor, flammae; quam non delebilis ardor

Educat, aeterni sanctus amoris amor.

Hîc ego nec proprii temeratâ lege sepulchri,

Nec moveor vatis quò ruat urna mei.

Putres relliquiae, seu jam cinis estis, amantum,

Non moror effossae quâ pereatis humo.

Ossa toris quondam, quorum non degener usus,

Brachia turgidulis saepè revincta meis,

Non egeo vestri, melioribus ambior ulnis;

Ambior assidui luce beata viri;

Petrarchâ potiore fruor, mortalis utrique

Sarcina, si redeat, sit reditura gravis.

Divulsura duos clotho sociavit amantes;

Vi denata pari vita renata fide est.

I nunc, &, modicae spolio bellator arenae

Nobilis, egregiae praemia caedis habe.

Quos rapis, in cineres ibunt aetate lacerti,

Decipietque manus arida praeda tuas;

Decipiet, sparsaeque vago per inane rotatu

Omnis relliquias ora vel aura feret.

Haec Zephyri mites, haec te clementior Auster

Pulveri honorato solvere justa parant.

Quem voluit livor non esse, futurus ubique est;

Participes populos jam facit urna sui.

Una capax OvidI tellus fuit, una Maronis,

Petrarcham toto condier orbe decet.

cIɔ Iɔc xxxɪ.

In Danielis Heinsii Equ. Ad Sylvam Ducis, alibique in Belgio aut à Belgis rerum gestarum Anno MDCXXIX. Historiam.

FAtalis anni saepe concussas vices,

Obversa Fatis fata, nutantes deos;

Dubiâque sortem lance librantes diù;

Tandem Batavos, triplicisque adoreae

Frondem implicantes Frederico tàm suo

Quàm non Ibero durior laurus stetit;

Auri natantis, Occidentis viscerum,

Vectae Corinthi, velleris Peruvii

Argo Batavae sponte submissas rates;

Oppressa civis non sepulti moenia

Somno merove; teste Phoebo, pallidâ

Sorore, cumque Siderum priùs choro

Fugatum Iberum; vi superbos poplites

Flexos Batavâ, supplices saevas manus,

Vitaeque lucem, perditâ Vesaliâ,

Lucro putantum, mox pudore, mox metu

Ferri irruentis aestimantium nefas;

Collapsa retrò signa, victrici fugam

Aquilae imperatam, ponte vix uno satis

Constante tot prementium vestigiis

Trementiumque: etumentem Schetzium

Sub Frederico pressa retrò flumina,

Colles subactos, aequor ingestum solo,

Vallum procellis; Bergii segnes dolos,

Praevisa tela, colliquatam grandinem,

Serique tutò fulminis spretas faces:

Et mox vetusta caeduae cacumina

Succisa Sylvae, vindicatum patriae

Decus, superbam rebus adstructam fidem,

Testatur aetas, quam videmus, & negat

Vidisse praesens, asseritque, & ambigit,

Suspensa toto tota de miraculo.

Iam fluxa coeli puncta, denascentium

Momenta rerum, penè dum nascentium,

Quâ vi moremur? excidit quod est, fuit

Quo nunc fruamur: abest magìs quod nunc adest:

Vicisse parvi est, si, quod est victoriae,

Constat fuisse, nec triumphus se capit.

Sinc sensit ingens Heinsius, sic entheus

Dictavit ardor gestienti dexterae:

Et, asseramus, dixit, aeternum suis

Ducem Batavis: Fredericum posteri

Coaevum adorent: occupet mens & manus

AEvi ruentis improbè alatas faces.

Si Sylva vinci, si potuit Vesalia,

Si Vesper omnis, Vesperi possint rotae,

Auriga saecli possit, invicti dies

Et Fata possint, obruant nullae vices

Vesaliae parentis aut Sylvae vicem.

Victura verbis charta suffecit fidem.

AEternus annum Scriptor includens sibi,

Fecit perennem: fascinata saeculi

Momenta credas: nesciunt Stellae fugam;

Torpent gelatae: quae fuere, sunt tamen,

Et stant futurae: segnis obstupentium

Amnis dierum repit: intentae sibi

Noctes morantur, omnis, aut retrospicit,

Aut cessat hora, spectat, aut spectaculo

Prostat sequenti. Nil agis, praesentium

Egene semper & flagellator Deus;

Non omne saevo saeculum indulget tibi.

Quae, quâ rotator Fata quadrigâ vehis,

Detraxit annum justior tuâ manus

Valentiorque, sive quid plecro Deum

Certare, seu petorito aurigam juvat.

En de triumphishinc tuis & hinc tuo,

Hìc ductat Heinsius suum, hìc dictat suos.

Fuisse Troas, Ilium, Teucros duces,

Nil Cecropis restare, nil Sidoniae

Reliquum furentis; de tot aggestis solo

Saxis saloque, si vel hoc erduces velint,

Speluncam amantes non reperturos suam;

Non esse Romam, non Quirinales deos,

Cadaver Urbis aevitornae, umbram coli:

Tot rudera inter penè jam septem sibi

Latere colles: exules frustrà domi

Aras, & urnas, & penates quaerier;

Haec tu trophaea vindica sîs, hoc tuis

Ferox peremptor imputa damni rotis.

Nassovium est, durare; bis Nassovium,

Quod Heinsio debeter, indomabili

Annis triumpho, perpetis victoriae

Lauro recenti semper, & semper novâ,

Et gloriae superstitem, & saeclo, & sibi,

Perenni adesse posteris praesentiâ.

Cum se fuisse, quicquid est, aut jam fuit,

Aut in futuri nocte concubia latet,

Poterit fateri, sive nolit, obsitum

Annis situque, sic fatebitur tamen,

Hoc, sospitantis Heinsii praesens ope,

Hoc vis Matancis facta, pax Sicambriae,

Hoc Sylva dicet, hoc Vesaliae dies,

Hoc Fredericus Victor, hoc Batavi; sumus.

cIɔ Iɔc xxxɪɪɪ.

Ad R. Honerdum in suprema Curia Senatorem, de Virgilio & Lucano inter pocula collatis, animi autem gratiâ hoc illi à me & aliis praelato.

FAEcundos calices, qui me fecere disertum,

Cum gravis ad lances causa tuenda fuit,

Cum tres Lucanum socii fecere Poetam,

Quartus in historia jussit habere locum,

Faecundos, Honerde, probo: facundia vino

Cocta, parùm, nî me fallo, coacta fuit.

At causâ certante tamen certavimus, & jus,

Scilicet, & fas in partibus omne stetit.

Nam quis ego de re dubiâ contendere tecum

Sobrius, aut Baccho quis praeeunte velim?

Sobrius hoc tandem & nullis ardentior uvis

Assero, Lucani sacra Camoena mihi est.

Sacra; nec offendo, quem vis invitus adorem,

Perspicuum laevi carmine Virgilium.

Huicc sua majestas constet, non constet, ametur,

Non placeat, sapiat denique, non sapiat;

Non veto, non turbo, non disputo: sed Lucano

Sic quoque sustineas mitior esse meo.

Hoc te causa Deûm victrix, hoc victa Catonis,

Hoc Magni manes, hoc pia Polla rogat,

Polla rogat, vati vates sociata maito,

Sarta sient veteris vincula conjugii,

Historicisque, offensa refert, si nata fuissem,

Nullo non Romae digna martia fui.

Sed Romae quas non potui contemnere taedas

Vnica Lucano Polla superba proco?

Contempsi, quis it inficias? & summa petivi;

Heroës animos nil mediocre movet.

Consulis uxor eram, nisi Caesaris ira fuisset,

Et vivo virtus facta Nerone nocens.

Sed summi viduam laudavit Roma Poëtae.

Crevit ab invidia Caesaris ille favor:

Et stetit ambiguum, fuerit Pharsalia bello

Clarior, an tali perpetuata manu.

Hoc liquet, ad seros scriptam superesse nepotes.

Pugnatam primâ displicuisse die.

Scriptae delicium studuit non perdere prudens

Roma, triumphatae non meminisse nefas.

Iam scriptae pars Polla fui quotacumque: quis obstas

Livor, & in manes expuis acre meos?

Tres sociâ Libros limâ purgavimus, autor

Vnicus, autoris censor uterque fuit.

Caetera nec curas experta est cura secundas,

Nec nisi festino dente polita nitet.

Et durat tamen; & certè nullius Homeri

Simia, de nullo ditior Enniade,

Stat pede nixa suo, &, nativis fulgida pennis,

Non timet ultrices indè vel indè feras.

Quâ nos cumque manu volvas, Pharsalia nostra est.

Quodque placet, Lector, debet amata sibi.

Lector, ama, quod amasse probant odia ipsa tyrannos,

Ivit in invidiam cum furiatus amor,

Et primum, placuisse, nefas, superasse coaevos,

Altera, portentum tertia culpa fuit.

Quid moror? haec summa est: nihil invidisse Maroni

Saecla, Venusinae nîl nocuisse Lyrae,

Quae, tot Apollinei cum ferrent aetheris astra,

Lucani solem non valuere mei.

Scilicet (hoc fas atque nefas audite) cupressum

Quod ferit, arbusto parcere fulmen amat.

Talibus invasum propugnans Polla maritum

Nescio an in somnis adstitit, an vigili:

Adstitit; hoc de vate volo mihi credere vatem,

Exiguam tenuis posco poëta fidem:

Et facies, Honerde, furens quid foemina posset

Vivaci candens edidit indicio:

Quin rugis aliquid visa est caperata minari,

Quales turbandi credimus esse maris.

Tu quibus insultes agnoscito sobrius umbris,

Et vel defunctae vivus ab ungue time.

Sin pugil illustrem decertabundus arenam

Poscis, & armatâ cominus ire manu:

Adsto equidem, & quò vos umbratilis alea belli

Auferet, & quò sors diriget arma moror.

Vteris arbitrio non spectatoris iniqui;

Intersum studio partis utrimque pari.

Ecce furens vacuo dudum Argentaria circo

Bella per AEmathios tota recenset agros,

Iamque impugnatae credscit imagine pugnae,

Et quo non placuit vincere marte parat.

Carmina censurae primos experta maniplos

Hìc acies, hìc vis prima nocentis erunt.

Tu caesìm punctìmque feri: certaminis horror

Ingruit, Historici quale Maronis amas,

Cùm per castra trucem volitans Laurentia Turnum

Lusit, & AEneas quod foret, umbra fuit.

Hoc moneo, si fortè breves accenderit iras

Incassùm plagas quae feret aura tuas,

Cum tenuem, decepte pugil, sine viribus umbram

Pro Polla totiès non feriisse gemes;

Bis fieri frustrà nolis, aut aemula primis

Vltima in umbonem perdere tela meum.

Spectator sine telo, humeros imbellis inermes

Affero; pugnantes perdere suadet honos,

Pacatos pudor ipse vetat: non aequus Achillem

Dedecet, Honerdo convenit aequus agon.

Tum, quid agas? fugiam: fugiam velociùs umbrâ

Quae patris AEneae scandere visa ratem.

Quò fugiam verò? quò, si Cromenio,non simplice gyro,

Si, cincto Bellimontio & Reigersberghio, Senatorib.duplici monte, latere licet?

Vincentio Fabricio, Medicina Candidato, Poetae. Ab exercitv.

QVi me inter arma, Nordovix, novenarum

Mystes Dearum, non novelle, non prisce,

Sed sic utrumque, ut utrum sies, parùm constet;

Puer diserte, non puer, vir imberbis,

Qui me inter arma, non inermibus chartis,

Sed de pharetra maximi Deûm telo,

Telo Merillae fulminum, gravi telo,

Ignotus ignotum feris, & invisum,

Mox invidendum, laureate Fabrici,

Sed inter ulnas educantium, ad cunas,

Et ante cunas laureate Fabrici;

En dexteram, fidemque, si quid hoc tanti est,

En pectus imum, & intimum, en amicorum

Esto meorum; per fidem, per hanc dextram,

Per Heinsium, commune nomen utrique,

Commune numen, crescet ille crescenti

Coaevus aevo, fixus, acer, aeternus,

Par ardor illi, quem fovetis utrimque

Fabricius Merillae, & illa Fabrici.

En arte Coâ prorsus & Galenorum

Caeco apparatu, quo magìs meus fias,

Nihil necesse est. Vixerit senex Cous,

Fac totus in te vixerit (quod ut cano

Fiat, mereris jam puer) quid expectem,

Nisi ut propinquis aeger à manu tanta

Reddar, quod orto Parca neverit, vivam,

Et sim diù, qui nil quidem interest an sim?

At qui sepulto cespitum gravi mole,

Gravioribus negotiorum, & armorum

Ni Patriae, nec Principi, sibi extincto,

Surdo, silenti, nescio Camoenarum,

Permessidos, Pindi, tui, sui, trunco,

Vitam remittis, & procul jubes vivam,

Loquar jubes & audiam, jubes cantem,

Permessidem credam facis, facis Pindum

Colles cruentos, & sororibus divis

Quasi interesse, qui sororibus diris

Quàcunque vertor, aut revertor, intersum,

Cujus Galenni, cujus è Deûm turba

Potentiorum, τῶν μὲν ἰατρευόντων,

Manumque, opemque, magne tiro, non vincis?

Me coecus error, me profunda caligo

Involvit, aut mortale non facis factum,

Qui me inter arma, Nordovix, novenarum

Mystes Dearum, neminem, nihil, nutu

Novum creasti, nempe recreavisti.

cIɔ Iɔc xxxɪv.

In I. Smithii Ecclesiastae Neomagensis penum antiquariam instructissimam.

DEfuncti cinis Imperii, grandaeva suppellex,

Parva peregrino relliqua Roma solo;

Frusta Deûm, putres genii, fumose Penatum

Horror & ararum sic quoq; sancte lapis;

Crinibus in nodum tortis, fera signa, Ciscambri,

Quae deriserunt qui timuere Patres;

Fibula decepti toties jam fabula vulgi;

Annule que mfracto gemma nitore decet;

Arma virûm, phaelerae, magè nunc deflebilis urnae

Testa frequens, lacerae lampades, ossa, styli;

Vestigata diù pedis uncia, trita fritillo

Tessera, pertuso debilis aere lebes;

Gutte, triens, phialae, Setini cara lagenae

Vitra, Saguntino pocula ficta luto;

Ridiculi periamma Dei, bene nupta sigillo

Clavis, inassueti cymbala fissa soni;

Numme situ praestans, vili venerande metallo,

Quem senium, rarâ sorte, virere facit;

Cara strues carie, regina pecunia certè,

Quae Regum titulos reddis & hos pecudum.

Vobis, thesauri, sumos & inania rerum,

Et maris & terrae viscera posthabeo.

Nec satior visis tamen; en quicumque voracem

Creditis aspectu pascier, esurio.

Nec moveor tactis; nihili est rubiginis horror,

Sollicitâ nihili testa voluta manu.

Ardet ab amplexu totius avara metalli

Mens magìs antiquae noctis inire specum,

In saecli penetrare sinus, in viscera veri

Ire juvat, te, te, Roma, priore frui.

Quis Genii genius, quae dîs reverentia, quae dos

Propria, quae llapidi victima, thura, merum;

Cur aurita siet rusi persona Batavi,

Quâ quondam, quâ nunc parte Sicamber aret;

Quâ lacerarit acu, qualem, cui fibula vestem

Vinxerit, unde sagum strinxerit, unde togam;

Annulus in dextra quando, quâ fulserit, in quâ

Fulmine non nocui sanguinis arma virûm;

Quà phaleras gestârit equus; quas flebilis urna

Relliquias trunco carmine muta notet;

Lampas ad humanos quae non descenderit usus,

Cui magìs in cultu, cui minùs apta Deûm;

Vixerit aeternae tantùm se pasta lucernae

Flammula, an invisae larva sit illa rei;

Osseus argenteô num cesserit, hic aurato

Ipso vertendus sub Cicerone stylus;

Rettuleritne parùm cui se praeberet arandam

Nacta cedro dignam cera beata manum;

Vnde sat inventi constet pedis uncia, de quo

Non dubiam faciat marmor sumpta fidem;

Quâ se parte cubi damnosa canicula, quâ se

Felici dexter senio prodiderit;

Aretina quid antestent quibus inter amicos

Lautus erat Tuscis Porsena fictilibus;

Qui calices, qui non vili de pulvete nati,

Quod Surrentinae leve toreuma rotae;

Vnde sit, exanguem Lemures timuisse Pripaum,

Quem, puto, nec vivum tota Suburra timet;

Quae promi fuerit, quae durae densa novercae,

Quae non morosi pandula clavis heri;

AEra Celenaeos lugentia matris amores

Quanta Corinthiaci praeda sonora juvet;

Quis nummo pretium Consul, quotus arroget annus,

Quid sibi serratus, biga, quadriga velit;

Quis solidum, quâ parte, crepet, cui lamina fucum

Fecerit, aut ferrum in viscera condiderit;

Quì referat rerum dominos, quì fronte Quiritem

Praeferat hesterno sordidus ille situ,

Quo spiret non falsus Otho, quot curta Tribunos

Puncta, quotum Imperium caeca litura probet,

Cur magis hunc illo firmet consulta senatus

Gratia, an argenti pluris, an aeris honos:

An pretium utrivis duplicarit miles inauri,

An proba missilium pondera, forma, valor.

Singula nosse juvat, juvat omnia: & omnia jam, jam

Singula perspiciens, omnia percipio.

Erudit incautum prisci facundia SmithI,

Ambiguoque piam praestat ubique facem,

Invisi Romae SmithI, quem Roma superstes

Si videat, civem non neget esse suum.

Nunc age, qu irerum tot ad haec portenta supebas,

Omnibus hoc unum rarius hospes habe:

Largitur Dominus quod non habet, integra mecum

Aufero quae lacera hìc aut mutilata vides:

Exeo non satur, & satur exeo: roma nequivit

Auro, quam pepulit Smithius ore famem.

cIɔ Iɔc xxxv.

In Incendium quo pars Aulae Hagiensis conflagravit, die Natali Principis Auriaci XXIX Ian. cIɔ Iɔ c xxxv

AVriaci cunas nullo splendore notari

Non tulit augustâ sorte superba dies;

Et vetuit fortuna nefas, lux addita luci

Fulsit, & ad festas horruit Haga faces.

Quis pretiosa sacrae deploras pabula Vestae?

Ussimus, ut myrrham, thus & aroma, trabes,

Concusas aetate trabes, vicina ruinae

Tigna, diu foedo tabida tecta situ:

Denique quod perdi otuit consumpsimus, ut quod

Poeniteat perdi restituatur opus.

En rursum, fortuna, faves: illustria divi

Omnia natales omina parturiunt.

Casca novis pensare, bonis mala, putria pulchris,

Εὖ πεπλόηκα, ὅτι νεναυάγηκα.Χάλκεα χρυσείοις, aureum & Auriacum est.

Ejusdem incendii Typus.

ELapsa tectis tota vis ferae dudum

Captiva flammae, culminique vicino

Minata stragem, pabulo nives ipsas

Omnemque Brumam sumpsit, ut leves lanae

Floccos alendae caelitùs datos jures:

Crepuere muri, fornices, tholi, tigna,

Proceres, tigilli, transtra, perticae, postes;

Suggrunda cessit, multus aream latè

Constravit imbrex, non suo pavimento:

Oblita munus alterum, alterum cochlis

Implevit, ad scapum perusta; descensum:

Gemuere bis recocta calx, later, testae;

Flevere vitra, lachrimasque nativis

Fudere guttis; non suëta fornaci

‘Caementa mugiere; Prô sacrae rupes,

Paterna saxa, frigidique secessus,

Prô semper Aulae care splendor incertae!’

Rubuere lapsi cardines, timor vectes

Solvit solutos; pessulo fidem porta,

Portae negavit pessulus; serae & claustris

Claves negarunt, clavibus serae & claustra:

Caryatides suspirio, vale, muto

Telamonibus dixere, patriae cladis

Faciem, jugique triste schema trans ipsas

Visae invicem dolere marmorum crustas:

Atlantibus loco focoque summotis

Nemo Hercules successit; usta compages

Caenaculum omne corruens focum fecit:

Confluxit auro, si latere sic posset,

Fugitiva plumbi vena; fortius ferrum

Trepidavit & sudavit; aeris, argenti

Par pallor, & fuga, & latebra: qui coelum

Τulit Philippus, malleumque & incudem,

Vel torculi, compendio gravi, praelum,

Igni Batavo cessit, &, redemptores

Sui Philippos certus hîc recusari,

Obvolvit invisum caput, liquabundi

Quidquid metalli repperit, sibi induxit,

Et tutius duxit liquarier in turba,

Quàm non perire: Quid Philippus? ipsius

Terror Philippi, terror unicus, terror

Iustus, perennis, universus, immotus,

Terrore justo, incendio (quod averte

Favor Deorum) Patriae, orbis incensi

Tantùm movendus, Patriae Pater, coeli

Proles, stupor mundi, stupere momento.

Pallere visus & pavere; sed quali

Te, nate divâ, te pavere pallentem

Decuit stupore, te penatibus, te, Dîs

Trojae ruentis & parente sublato,

His tantùm, Iülo & Conjugi: Hanc & hanc fornax,

Corinthiâ confusior, suo gemmam

Vovebat aeri: vidimus, videmusque,

Videbimusque, donec hunc dies nostri

Diem videbunt, donec his cruor venis

Inaestuabit, tùm tremore praeclusis,

Nec dùm reclusis; vidimus (comae rursùm

Horrore surgunt) ambientibus raptum

Flammis Iülum, & ambigentibus pressam

Fumis Crëusam; vidimus. Tace verò,

Adusta fauces Musa, nil supra summum

Nefas nefandi est; scilicet, peribamus.

Cum derepentè vis amica, vis major

Ardentis Hagae confluentium pleno

Succurrit aestu: candidas nives inter,

Candore tosto, candidus pedem civis

Tulit manumque; torribus bis ambustis,

Prunâ & pruinâ, itum in gelu est, itum in flammas,

Itum in ruinas, peste, vel manu factas,

Pesti opprimendae; quàque ve lgelu fixus

Defecit humor, vel superba profusas

Hinc Vesta lymphas devoravit, hinc sprevit,

Hinc advocatis ivit aucta Vulturnis,

Successit in penuriam, gelu, flammis

Invictus & vento, latex, virûm sudor.

Vt inusitatâ dii deos manu servant!

Quem frigus auxit, vicit ardor ardorem.

Ad Barlaeum cum hoc Scazonte.

OMitte si quid ore vel manu prodis,

Tulli Batave, Maro Batave, victuris

Perenne cedris: ampliùs calescendum est

Quàm quo calescis, vel Poeta vel Rhetor,

Foco perenni: patriae focos, aras

Patriae, calentes igne non suo, Vestâ

Vili, profanâ lucidas, repraesento.

Epos molestum, triste carmen, incessu

Claudum pedestri, verba cruda, suspirant

Plagae recentes: veritatis ornatum

Praestabit ustulata Veritas; fucum

Fumi, ciniss, fuligo: quaere fragrantes

Vbicumque flores; hic labantium exsuccas

Necto corollas, quodque jam scies lector,

Titione Pimplam, pallidasque Pirenes

Turbo scatebras, ne quid exeat puri,

Sed, faece potus infimâ, luto scribam.

Sic Fata nempe, sic jubetis infensi

Bataviae, incensi dii: ecce parendum,

Barlaee, Coelo; incendii color carbo est:

Dignum lapillo candido diem, dignos

Stacte, rosisque, aromatisque natales

Carbone foedô, non libens, tamen foedo.

Absolve scenam censor, adde quas Fatum

Nolit lituras; pone, pone funesto

Carbone nigrum Theta, Theta funestum

Chartis nefandis, Carmini ruinoso:

Placet perire, quem nec esse, nec scribi

Decuit, nigrum diem, nigerrimâ nocte.

De secundi Incendii causis, nondùm satis perspectis.

MIrantur quibus orta sient incendia causis,

Auriacos iterùm quae subiere toros.

Nullus ego: quis enim laceras cum patre Gradivo

Vulcani dudùm nescit amicitias?

Insanire fabrum dubites, castissima quamvis

Hìc cubet & Marti juncta marita Venus?

De iisdem.

Graeculus incendI librans examine causas,

Nugae, ait; in causis proxima, καῦσις erat.

De Principe Gulielmo in nivem prolapso, dum ex eodem incendio eriperetur.

NOn cecidit puer Auriacus, quod nescia veri

Fama, vel, ut solita est, sponte sinistra tulit.

Indivisibili vis est notissima centro,

Quâ, quod ait vulgus labier, attrahitur.

Hic fuit, & melior magnes, quo constat Iülum

In patrio raptum procubuisse solo.

Oscula servato properans dare, traxit euntem

Candida in amplexus terra Batava suos,

Muneraque, ut flores nequiit, contraria flammis,

Ambusto medicas obtulit uda nives.

cIɔ Iɔc xxxvɪ.

Ad G. Staackmannum & G. Barlaeum Mare liberum versibus astruentes, contra Seldenum.

STaackmanne, lux, Barlaee, dux Poëtarum,

Par Pegaseium; vindices rei vastae,

Iustae patroni, commeatuum & ponti,

Ponti & Batavûm: fundite Hippocreneîos

Largi liquores inter orbe divisos

Nostro Britannos, inter invidum terrae

Gibbum atque Terram: pellimur mari prisco,

Novo natandum est; summovemur Arctois

Partim procellis: fundite, in quibus toti

Dominemur, undas. vester hic, viri, vester,

De fonte quem Britanniae tridens nondùm

Praesepsit ulli, fluctus exuli pontô

Succurrat Orbi; navigabitur passis

Vtriusque velis, innatabitur musto,

Permessidis musto innatabitur, lacti,

Qualis Dearum est. fundite uberes venae

Quâ sit solo, coelo, saloque mercede

Carere lucrum. me volente quocumque

Pulsi salo legamur ad sales vestros.

His ecce piscor; libero mari liber,

Lati oBatavus: hoc silentio, mecum

Hoc melle pascor. quidquid, ô boni, quidquid

Vltrà rogatis, abnuo: diis Terrae,

Diîs aequorum, & si Diîs placet, Diis aurae,

Pugnare vestrum est: vester, ô cataphracti,

Instare Seldenis labor: mihi vocem,

Mentem, manumque derepentè vix lecti

Furor libelli perculit: stupescenti

Haec sola veri fervor extudit verba,

Hos ira questus: hocce purpuram & saevos

Potuisse fasces; hucce torva nugarum

Mandata servum comulisse Seldenum!

Prò gentium fas, prò tuam fidem, Groti!

Prò. vis volenti plura defuit linguae;

Stetit palato fixa, dentium septo

Vallata caecum murmur in salivosa

Convolvit alveo; nempe ceu mari clauso.

Staackmanne, lux, Barlaee, dux Poëtarum,

Parassium par, copula unicae nexu

Virtutis unico, insolubilis nexu,

O salsi utrimque vindices rei salsae,

Qui clausit inferioribus fretum Belgis,

Miramini os si clausit infimo Belgae?

cIɔ Iɔc xxxvɪɪ.

Επίμικτα in mortem Stellae Vxoris dilectissima.

INvenere viam longo suspiria nisu,

Invenere sinu verba revuls aviam.

Deficiunt lachryme, sicci sum9 imbre peréni,

Aret aquae rivus, caetera ventus erunt.

Ventus erunt imo gemitus pulmone petiti,

Ventus erit planctus longa procella mei,

Ventus erunt sine principio, sine fine querelae:

Tempestare meâ vectus in astra ferar,

Astra, quibus comitem sese clarissima coeli

Stellarum, soli proxima Stella, dedit.

Non erit in mundi spatiis quae proximus AEther

Circuit, ut nunc est, intemerata quies.

Turbarum dabitur queîs non assuevit Olympus,

Turbine, quo nolint, Astra movere paro.

Concutiat Terram terreno saucius igne,

Concutiat, Terrae proxima regna, Fretum.

Celsìus ardenti fas est non repere: Coelum

Raptus & invidiâ, & luctu, & amore peto.

Missum me facito Tellus, ignoscite Coeli,

Invidiâ Stellae & luctu, & amore meae.

Audite Stellae, audite grandaevae faces,

Audite saecli lampades, lychni Deûm

Audite, non est Stella par Stellae meae.

Circuli, perenne carmen, omnis aevi Musice,

Panda moles annulorum, concinentes orbitae,

Sive Solem bajulatis, seu minora Siderum,

State fornices canori; vanus est rotae labor,

Vana luminarium ter mille convolutio,

Praestat Una mille Stellis, quam penes se pallidae,

Vel pudore, subrubentes, vel stupore saxeae,

Cunctae inutiles fatentur aut minorum gentium.

Fulgete verò, lucida Siderum,

Fulgete; non est invidiae satîs

Immensa vestri congeries meae,

Non estis omnes fulmine singulo,

Non estis omni fulmine singulae.

Fortior oppositis insurget Stella maniplis,

Clarìus ardebit collatis advena signis,

Et faciet vicina fidem, quàm turbine justo

Hìc animi desertus agar, desertus ab illo

Lumine quo Caeli caret omni lumine lumen.

Coelo receptum Sidus, immenso sinu

AEternitatis intuentis te Dei

Beata civis; inquilina gloriae,

Securitatis sempiternae, gaudii,

Pacis, bonorum, quae nec auris audiit

Humana, nec vis luminum, nec ingenI

Terrena cepit; sive contemplor tuae

Felicitatis nesciam noctis diem;

Crudele votum, quo supernè, si queas,

In has paludes retrahare, in hanc Stygem,

Crudele duco: nec voco te, Lux mea;

Adire malim; Sive me, & noctis meae

Vmbras perennes, nec diei conscias

Post te tenebras pensitantem concutit

Districtus in me Numinis vindex furor

Non immerentem, cum truci divortio

Erepta saeclo, sponte non tuâ, mihi

Me sustulisti, mel meum, turtur mea;

Non insto Fatis, non paro, non molior,Non vorrei rivederla in questo inferno. Petrar.

Quibus remissa deseras Polum preces.

Ignosce, fixum Sidus, omnium decus

Pudorque Siderum, places toto magîs

Divisa Coelo, rapta rellicto places,

Orbo beata: nec chelyn, si sit meae

Fabella sortis, moverim, Orpheiam chelyn,

Quo lapsa Coelo illuceas terrae nova

Mihique Stella, forsan ocyùs novo

Plangenda luctu, forsitan tardo, tamen

Plangenda rursum, forsitan nullo, meis

Superstes, ut convenerat, fatis, tamen

Sic possidenda, ut invidente coelitum

Amore, Crystallus manu tremulâ levi

Frangenda lapsu. tam brevi confinio

Iactura distant & metus, tam sunt idem:

Periisse certè finis est metûs, mali est:

Periisse conducit, juvat non esse quò

Lapsi labemus; tutior quàm stantis est

Status jacentis; post ruinam nesciunt

Casum ruinae: pulvis esse, nil potest

Dejectius omni celsior metu miser.

Et ecce pulvis omnium vilissimus

Miserrimusque sancta, gloriosa, te,

Te, diva, ad-oro. ne loquentes lachrymas,

Flentes loquelas oris olim cogniti,

Et, addo, chari, &, glorior, solùm tui,

Ne sperne prostrati pares atro nigras

Luto querelas; (pulvis & lachrymaea lutum est.)

Hàc itur ad te proximo sursum gradu.

Cum venerit, venturus optanti luto,

Qui de luto me pulverem faciet dies,

Perimet peremptum, conteret luctâ levi

Non obloquentem, non peribo nescius

Tiro perire, deseram quod est cinis

Libens volensque, desinam quà desii,

Pridem diùque: flatus, hem, flatus, vapor

Dissolvet hunc aut pulverem, aut lutum aut nihil.

At ille, quo, si quid fui, solo fui,

Expers ruinae aeternitati cm tuo

Reddendus hospes, illud aetherium mei,

Quod esse gnarus, quid sit ipse nescio,

Imaginem scio creatoris Dei

Deo offerendam,, sed redemptori Deo,

De carceris moerore, lamentis, situ,

Carie, solutis penè nunc repagulis

Exibit ales, evolabit ocyus

Flatu retento, bulla si crepans perit.

Et scandet ultrò quà viam Via, Veritas

Et Vita fecit, qua praeisti, tu pia,

Tu gnara vitae, veritatis & viae.

Nec obviàm prodire, quo poteris gradu,

Marita sponso differes rursum tuo,

Nec de-eris amplexui, nec osculo,

Quali coire Pax & AEquitas solent.

Coibitur quali solent argenteae

Calore guttae, sordium obnitentium

Vinclis remotis, invidique pulveris

Cedente massâ, confluent, quae dividi

AEgrè tulerunt, una-mens-mentes duae.

Mox, si peracti relliqua est vel umbra, vel

Imago vitae, si quid est curae super

Mortalis aevi, edisseram quantis miser

Post te tenebris haesitaverim pater;

Quàm sole nigro traxerim duros dies,

Orbasque noctes: pignorum sexûs tui

Meique sexûs, quinque nostri partium,

Quàm sedulò matremque gesserim & patrem,

Narrabo longis curiosae ambagibus,

Sermone longo: quàm viros, quo tramite

Virtutis & scientiae locaverim

Dulcis quadrigae amabilissimas rotas;

Tetrastyli columnulas meo- tui,

Iam nunc columnas, explicantem si feras,

Orientis astri, Stellulae, cui tuam

Si tradidisse ut lampadem visa es facem

Faci subortae, Stellulae primos dies

Provectulosque, forsan & primae facis

Crudos amores, forsan & puerperae

Ramique ramum, avique mel nepotulum

Recensitanti non gravem Patri atque Avo

Praebebis aurem, & quàm perenni posteris

Defuncta dures posterûm propagine

Nescire noles. Forsan. Ohe, somnii

Satis superque est: non vacabis scilicet

Ineptienti; tota despicatui

Natura vivae, tota erit mortalitas:

Narrabo surdae fabulam & ludibria

Tot vanitatum; nec profanari feres

Caelestis aurae sordibus sacrum meis.

Gravi, decente, blandulo silentium

Nutu imperabis; sed silentium loquax,

Coeleste murmur, congruos loco, pares

Deo susurros: Sermoe cogitantium

Futurus ille est; sermo sanctus, intimi

Deoque voti spiritus commercium.

Quod si profari fas sit & motis labra

Ciere linguis, gestiet fonti suo

Mens diva mergi, tendet unde originem

Apoc. 4.Benè nata traxit: Irin ingentis throni,

Quaterque sena tot Senum sedilia,

Albasque vestes & coronas aureas

Adire festinabimus prono genu,

Cervice pronâ; Sancte, Sancte, Sancte ter,

Ter centies, ter millies cantu novo

Novoque semper accinemus impetu

Apoc. 5.Agno. Leoni, cujus aeternus manu

Meruit recludier unicè dignâ Liber.

Serena lux, amoene concentus, dies

Divinia, quam diù, diù cessas meam

Fugare noctem, quam diù non emicas

Nec invocanti? prò Dei atque hominum fidem,

Rom. 7.24.Quis membra mortis exuet misero mihi?

Quis tam misertus addet huic alas luto,

Queîs monte sacro, sarcinae potens meae,

Sistar beatus, quo quietis ultimae

Potiar tuique, Stella, quo nequeam Deo

Carere nec te? Prò novi Coeli, nova2. Cor .5.8.

Tellus, & almae pura Iustitiae domus.

Quà, quando vos adire, quà dabitur frui?Πότε ἤξω καὶ ὀφθήσομαι τῳ προσώπῳ του θεοῦ. Psal. 42.3.

Sic saeva primi flagra perpessus mali,

Crudo dolore major & luctus novi

Recente plagâ, Thyrsis avios vago

Colles meatu & aridos magni Maris

Muros pererrans, aridos, nisi quòd mari

Flendo rigârat saepe calcatos suo,

Sic se domabat, sic sibi fortes manus

Nunc inferebat, nunc recrudescentium

Horrore torminum dabat victas manus,

Vices propinqui, siccus aut humens, Freti

Utrimque adumbrans: sic super Coelos sibi

Ereptus, aegrè visus est Coelis rapi

Terrisque reddi: Cum rotatûs ultimi

Labore fessum gurgiti involvens caput

Fax prona Coeli mille succedentium

Produxit agmen: mille moesto Thyrsidi

Nullae fuerunt. Cessit, & prono quoque

Vultu, Valete, dixit, agmen aureum,

Ignes stupendi, languidae mihi faces;

Valete, non est Stella par Stellae meae.

Ad Nicolaum Heinsium D.F. cum versiculis transmissis.

HEinsi, maxima maximi Parentis

Spes, laus, delicium, intimique amores:

Heinsi, non puer, erudita proles,

Imberbi senio, Patris stupendi;

Quae te colluvies ineptiarum

Lectorem petit, ire trita coepit

Per vestigia, queîs solet mearum

Vltrò colluvies ineptiarum.

At specta, Iuvenis diserte, specta;

Haec in tempora natus es, quibus te

Obfirmarier arduis, paternis

Exemplis decet: Ille sic & alsit

Et sudavit, & impotentis aevi

Nugacis, stolidi, inscii, impudentis,

Obtundentis, ineptientis aevi

Totam sustinuit dicacitatem.

Iam succenturiare, jam subito

Ad fastidia longa nauseanti.

Non omnis noceo; Deos Deasque,

Quarum praesidio Poëta, quarum

Rhetor praesidio parente dignus

Audis, Heinsiade parente, testor

Haeredem ingenii, ut molestiarum,

Toti te similem patri videre

Totum te cupio videre patrem.

Ad I. Vander Burgh, Aperto aggere Merkae fluvii, post expugnatam Bredam.

PRima coronavit Bredanos Flamma triumphos,

Cum fera stramineas induit hasta faces.

Proximus elisis crepitavit ab Ignibus aether;

Dixeris aestivâ nube tonare Iovem.

Functa est officio Tellus, cum sulphur & unà

Carbonem & petrae contulit una salem.

Restabant Undae, restabant signa fluentis

Laetitiae per, queîscunque natatur, aquas,

Tandem Naturae signo dato, & obice rupto,

Vasta manumissi Fluminis pora patent.

Applaudit cataracta Duci, tolluntur in altum,

Praecipites lapsu quo graviore ruant.

Et postliminio reduces Bredana lebete

Excipit & Nymphis nubit amica Ceres.

Euge, pater venerum, siccos aqua ducit in urbem;

Si me, si Bredam quaeris, habes comitem.

Carmina scribuntur vel aquae potoribus, ipsa

Hordea, sed lupulis vincta, Po|esis amat.

Quin, si multa fidem Bredae cortina meretur,

Hoc est Pegasei fontis ἄριστον ὕδωρ.

I bone, quo tua te sitis evocat, I bone Burghi,

Tota natat festo festa liquore dies.

Euge, vola: qui pontus erat, jam manè, frequenti

Teste, tot in testis vespere potus erit.

cIɔ Iɔ c xxxɪɪx.

In Danielis Heinsii Equ. Exercitationes ad libros Novi Foederis.

QVàm primùm genitore Deo, cruce, morte nefandâ,

Placato, patriâ Filius arce stetit;

Plurimus erepti volvens oracula scriptor

Testis & interpres gestiit esse Dei:

Quàque fuit vernantis agri ditissima messis,

Messorum planè prodiit aequa manus.

Omnis in hoc aevi pietas sudavit, & omnis

Tot membranarum pondere terra gemit.

Heinsiadae tamen, Heinsiadae (nihil addimus ultra,

Quo nihil effari est celsius, Heinsiadae)

Neglectas placuit per tot vestigia spicas

Exequi, & hanc summam messi adhibere manum.

Summa manus quasi prima fuit. venit amphora factus

Vrceus, atque ingens pagina sera liber.

Nempe, quod aetates oculatas fugit & omnem

Lyncea, ab Heinsiadae lumine lumen habet.

Vltimus infanti Quantum nesciverit orbi

Indicium, senio praecipitante, facit.

Quantus qui, nocti factâ vi, vespere nigro

Redderet auroram, debuit esse Liber!

Christe, Creatori Domino cognate Creator,

AEterno lux, AEterne, coaeva Patri,

Manna merum, Panis coeli, qui pane stupendo

Ora tot explêsti pendula ab ore tuo;

Ecce Creatoris rursum mysteria dextrae

Sentio, & hìc praesens numen adoro tuum:

Auribus hìc oculisque novae miracula frugis

Objicis, & magno rursum alimenta gregi.

Scilicet è tenui, duce Te, succrevit aristâ

Pascere par mundi saecula sancta seges.

Te duce sarta siet: spretâ, multiplicis Hydrae

Morsibus, invidiâ, Te duce tecta siet;

Te duce qui rugiet, vanâ & sine dentibus irâ,

Nesciat hoc ungues in Daniele Leo.

In Marci Zuerii Boxhornii Historiam Bredae expugnatae.

HActenùs edomitae muti miracula Bredae

Scivimus, & captam vix capit ulla fides.

Hactenus attoniti stupor, admiratio Belgae est;

Quaeque palam vidit, penè tacendo negat.

BoxhornI princeps ingrata silentia solvit

Par operi, priscis aequiparanda, manus;

Quòque sat Auriaci pateat vaga laurea Martis,

Victoris populi Martia verba movet.

Coeptaque terribili memorat confecta trimestri,

Qualibus Eugeniae spes brevis annus erat;

Hìc ubi surgentis frustrà spectator arenae

Horruit ad primae moenia molis Iber.

En quid agis Lector? scriptae moliris an actae

Prodere, an utrivis congrua verba rei?

Tolle manum. scriptae laus est non unius aevi,

Totius acta labor posteritatis orit.

In Andreae Riveti vindicias Mariae Matris Domini.

QVâ torvus irâ saxeae sacer Legis

De monte lator saxeas furens fregit

Manu tabellas, nempe numinis bruti

Pungente probro; torvus, acer, insulsae,

Injuriosae, effraenis, impiae, insanae

Commenta laudis, queîs abacta vitandis,

Si sis superstes, Gratiosa, cum Sponso,

Cum Prole diâ inhospitalis AEgypti

Quaeras latebras, execratur offensae

Divinitatis Archimysta Rivetus.

Agnosce foedi foeta mater erroris,

Agnosce, Roma, veritatis oblatae

Munus, diserti candidum instar autoris.

Non dissidemus si sapis: piam, sanctam,

Castam, pudicam, virginem, Dei matrem,

Quid porrò? felicissimam creaturam

Docti fatemur, credimusque persuasi

Mariam eandem. Crede quod jubet credi

Quem credis; idem matris, & Pater & proles,

Deus redemptor. quo furore candorem

Laudando laedis, quo modestiam palpo?

Adverte demens, &, monente Riveto,

Toties monente pertinacem & ingratam,

Tandem docere: stant sacerrimi sacro

Finis modusque, Veritas, Via & Vita

Quos ipsa sanxit: deficis vel excedis?

Tollis vel addis? omne Jota blasphemum est.

In I. Beverovicii de excellentia Sexûs foeminini libros.

POst vitae momenta, coactamque agmine multo

Mobilis an fixi limitis historiam:

Post debellati rem gestam Calculi, & omni

Calculo honorati sensa diserta styli;

Post Latio assertum Hippocratem Medicamq; potenter

Elotam prisco flumine barbariem:

Post meritam Celsi laudem titulosque Batavi,

Tinctaque Romano melle fel, ac aloën:

Celsiùs audaci graditur pede maximus urbis

Antiquae civis, rector & Archiater.

Cujus ut angusto nomen vix clauditur orbe,

Commissura metri non capit arcta mei.

Bella viris indicta movet, ductorque tremendo

Agmine, quod faceret Penthesilea, facit.

Foemineas longè nostris excellere lauros

Totâ stipatus dictat Amazoniâ.

En Batavi, fera turba, mei, quibus expedit armis

Fidere, quae miseros sumere scuta mares?

Riserunt Batavi, & cuidam de plebe Poëtae

Succurrit socios sic animare viros:

O passi graviora, minas contemnite vani

Fulminis; occumbet sub duce caussa suo.

Destruitur praecone, procul, procul eruta sexûs

Gloria: pro nobis dimicat illa manus.

Quod facit infectum reddit, praeposterus artem

Exserit & cassâ Beverovicus ope.

Intumeat, quàcunque sibi peritissima plaudat

Foemina, sit quâ se conditione beet:

Cui victas dant cuncta manus, facundia nostra est,

Nostra perennandi gloria, nostra Venus.

Indicium, malè susceptae clarissime caussae

Proditor, exemplo, Beverovice, facis;

Exemplo, cui sera fidem ne fortè negaret

Posteritas, aeri par facis & chalybi.

Illa stupens operis magni cum lemmate parvo

AEternum formae compositura decus,

Illa favens caussae victrici, ô mascule, dicet,

Heroum vigor, ô nil nisi falamma mares!

Quis contendat huic, calami muliebris opella,

Quantumvis doctâ garrulitate liber?

Quid? mulier? quot se marium facundia solo

Cum Beverovicii conferat cloquio,

Cui caput est operis, tot jam persaecula salvi,

Per tot victuri saecula, costa viri?

Ad eundem, cum Epigrammate Belgico, Cap. 3. lib. 2. de Excell. sexus foeminei adscribendo. Dordracum praetervectus.

HOc tibi matnissae, Musarum digne sacerdos,

De medio natum gurgite nostra dicat;

Pulverulenta dicat, qualis sudavit & alsit,

Qualis ab aestivo fusca labore redit:

Stridorem, si rauca strepit, didicise rudentes

Inter, & aurigas inter, & arma puta.

Si titubat malè composito pede, talis aquae vis,

Dum caneret, venti, dum veheretur, erat.

Denique si lapsa est, lapsa est labentibus undis,

Et fluvii faciem rapta ruentis habet.

Quod magis ignoscas, peccat properando: quid, inquis,

Quo festinandi tuta colore ruit?

Te Beverovici cultamque sororibus octo,

Bartaviae Cirrham, sensit adesse domum;

Hos animo votisque diu, velisque petitos

Exilii metam credidit esse lares.

Pro venia rerum ratio est: vicina quieti

Ocyùs in terram praecipitata ruunt.

Excipe praecipitem, si non gravis hospes amico est;

Exceptam Pindi de grege scribe tui.

Sin piget exceptae, proscriptam fronte severâ

Restat honorato plectere servitio.

A pedibus dic Schurmannae manibusque stupendis,

Si placet ancillae non leve munus, erit.

Illa quid? excedet levibus velocior Euris,

Nec snet ingratas rumpere Fata moras.

Nempe nec exilio possit magìs ulla beato,

Nec postliminio nobiliore frui.

Ibona, quò sortis tua te vocat aura secundae,

Invidiae, fateor, non sine dente mea.

In Iohannis Smithii, summi Antiquarii, Dissertationem pro Neomago Oppido Batavorum.

HUnc quoq;, si fas est, si quam non vana meretur

Deucalioneae stirpis origo fidem,

Hunc quoq;, tot gemmas inter nummosq; loquaces,

Eruta felici sidere gleba virum

Naturâ ludente dedit, κειμήλιον orbis

Antiqui, lucem deliciumque novi.

Unica Romanos inter sub judice lis est

Et Batavos, utris debeat ille genus.

Románe nascentis pueri cunabula primùm,

An Batavo Solem viderit iste solo.

Res Batavas, res annorum sub nube sepultas,

Tantam de tantâ prodere nocte diem,

Gentilem Batavum adversos habuisse Quirites

Arguit, & nostro sub meruisse Duce.

Romanas acies in controversa Batavûm

Oppida, nec dubiis tradere castra locis,

Tradere Caesareo, qualique Hortensius olim,

Quali non poterat Tullius eloquio,

Romanas acies inter vixisse Quiritem

Dictat & in nostrum signa tulisse Ducem.

Dum pugnant avidae, dum cunas Roma, parentes

Imputat ambiguâ terra Batava fide,

Tu, quod agis, Smithi, pulchri certaminis ansam

Multiplicem mox & mox iterumque dato.

Nec verò sine Patre satum sine Matre videri

Stemmatis ingenui dedecus esse puta.

Rudera cognatos numeras illustria, multo

Consule, non raro Caesare fratre venis.

Respue, quo clares, tituli gentilis honorem;

Nobilior Terrae filius esse potes.

cIɔ Iɔc xʟ.

Ad amicos Amstelodamenses mox adeundos.

BArlaee, Vossi, Vondeli, omniumq; Hoofdi

Caput & chorage; & omnium Vicoforti

Hospes diserte; si vacatis indocto

Quantùm sodali non semel vacavistis;

Si fert juventae votus inquies tritae

Fervor cathedrae, Rhetorisque Barlaei

Auditor unum commodat diem raro

Frequens amico: Vossii labor, curae,

Sudor stupendi publicoque decreta

Dicendi Origo grandiusque molimen

Sacrata Lucubratio rei Sacrae

Interpolari si ferunt levi, laeto,

Brevi Lyaeo: VondelI super saeclum

Augusta magnum tela Caesarem saeclo

Datura pausam si capit nec optandam,

Nec poenitendam; si quod Hoofdium fas est

Momentum amicis imputare, quod Belgis

Decedat, exigentibus diù Belgis

Calamitatum Patriae, sed assertae,

Tabulas perennes, aeneas, mares, omni

Superfuturas saeculo, omnibus chartis:

Si Vicqueforto non vacare magnatum

Victricibus curis vacat frequentesque

Ab Orbe quà eruditus est, manum cerae

Implere cessant, otioque, nec scriptor,

Patet insolenti: Inaestimabilis quincunx

Selectiorum Belgicae virûm, magnae

Amstelredami nobilissimi Cives;

Si ferre non gravamini quod inviti

Nondum tulistis, ecce qui bonas laetè

Perdamus horas, otiosus Haganae

Desertor Aulae, & serio procul vultu,

Vos, abdicato. Si favetis, & rugâ

Non summovetis obvios peregrinos

Inhospitali, Tesselaeque congressum

Rivalibus non invidere rivalis

Barlaeus audet: Ecce vos rotis, velis,

Curru, carinis, aut equestribus vecti

Sellis adimus. Effer omnium, sodes,

Barlaee, verbis quae sit omnium concors

Sententia, si σκάζοντα quid Poëtastrum

Dignare, Princeps Rhetorum & Poëtarum.

Ridete, valete, & nos amate

Constanter.

cIɔ Iɔc xʟɪ.

Ad quatuor Filios, Ingrediente Anno

ILicet, exacti finem contingimus anni:

Qui dabit instantem proximus ortus erit.

Mos monet et ratio sacris votiva Calendis

Progeniem salvo dicere verba Patri.

Scandere amat Pietas, & Amor reverentia dici:

Vt vix officii cura sit illa mei.

Quid tamen? inverso placitum est nunc ordine niti:

Annus ab hac ipsa sit novitate novus.

Descendat Pietas, reverentia cedat Amori:

Fas est officii caussa sit illa mei:

Vos ego, pars animi, vos, voti summa Paterni,

Vos ô delicium, pulchra quadriga, meum,

Vos ego quot vixi non infeliciter annos

Bis duplici voveo prosperitate frui.

Cujus enim pueri jam nunc vestigia ponè

Linquitis, hac etiam vincere sorte decet.

Creditis? hoc voveo, faciant vos Astra benignis

Nutibus in sano corpore mente bonâ

Tam mihi dissimiles, ut quos mirabitur omnis

Posteritas, omnis nesciat esse meos.

Ad Academiam Oxoniensem, cum Epithalamia Nobilissimorum Iuvenum in Nuptias Principum Gulielmi Auriaci & Mariae Britannicae transmisisset. E castris ad Gennepam.

OXonii colles, quos inter Apollinis olim

Festivâ juvenes movimus arma manu,

Arma nec exciti, nec tentatricibus armis,

Nec Batavam vestrâ sollicitante lyram;

Accipite hos hodiè cum floribus ἀντασπασμούς,

Quos superi vestris implicuere Rosis.

Ni foret immensi vis invidiosa Profundi,

Ni foret obstantis vasta vorago Freti,

Quâ malè dividimur, quâ prospectare dirempti

Non ferimur siccas, littora vestra, nives,

Non ferimur quae junxit Hymen sociare Batavis

Pectora gentili candidiora nive;

Iret in amplexus plebs non ingloria Vatum,

Iret in officium carminis os & amor.

Nunc aliquis de faece virûm qui castra sequuntur

Martia, Phoebaeae transfuga militiae,

Occupo Belgarum partes implere loquentûm:

Turba salutantûm est una, nec una, manus:

Fessa manus, manus Auriaci confecta labore

Imperii, soli non sibi nata manus,

Sic quoque non nulli προτελεῖς affando Poëtas

Eminùs Auriaco prompta ministerio.

Testor enim, testor, Iuvenes ad maxima nati,

Grandia facundis carmina texta modis,

Carmina, quà patet ingenti vernacula mundo,

Omnibus aptatum gentibus omne melos,

Auriaco placuisse Patri, placuisse Marito

Nobile contractae pignus amicitiae.

Nec satis ille Patrem, nec se satis iste Maritum

Credidit aut animi vota peracta sui,

Oxonii fontes, nisi vestro ritè sacrata

Tam bona tam sacro murmure sacra forent.

Est aliquid, populi voces & vota tulisse,

Est aliquid nulli displicuisse bono;

Gaudia turbatis vultu retulisse Britannis,

Discussisse Iovis nubila Sole brevi:

Est aliquid, Procerum plausus, vel nobilis Aulae

Moribus ingenuis conciliatus amor;

Terrenis placuisse Deis, placuisse Deabus,

Mille puellarum basia, mille virûm

Blanditias, mille amplexus, longo ordine χαῖρε

Perpetuum plenis elicuisse viis:

Prima maritorum primo libasse cubili

Gaudia, &, unius ni levis interulae

Tutrici praetexta manu cautela fuisset,

Plena maritalis gaudia parta thori:

Plus est, Oxonii colles, plaudente Senatu

Hesperidum fausto nunc Helicone frui,

Propitiisque Deûm quibus est sapientia curae

Numinibus, Fati culmen adîsse sui.

Fluxa fides populi, fluxa est versatilis Aulae

Gratia, & incertae fulgur utrumque spei.

Quod Patriae non fortuitò delecta Juventus

Consiliis librae ponderat axe suae,

Collatisque rei priscae praestantibus ad rem

Exemplis, animis, & ratione probat,

Hoc juvat, hoc solidis alte radicibus actis

Credimus aeterni Foederis auspicium.

Scilicet his animis Princeps utriusque Iuventae

Hac Batavae mistâ fidet utrimque manu,

Quasque triumphator vires acquieret eundoPrincipis Gulielmi invexillo Symb. sub Sole oriente, à me inscriptum.

Fulciet Auriacae juncta Britanna cohors:

Cum simulatus Hymen, spretique injuria Regis

Vltio cognatae posteritatis erunt:

Hostica germanae turbabunt aequora classes;

Vulturis huius erit praeda, vel hujus Iber.

Ibimus & Boetin Tamesis Rhenique Mosaeque

Subdere cogemus colla superba jugo,

Et malè possessis Domino concedere jussum

Rapta Palatino reddere regna Duci:

Denique & à paucis pacem, quam pernegat Orbi

Efferus, inflexo poscere saepe genu.

Oxonii colles, tanto nos omine rerum

Fata ligant, tantis jungimur auspiciis.

Jungimur? an vanâ lactamur imagine ficti

Foederis, & magnae futilis umbra rei est?

Futilis umbra rei est, nisi qui modò foedera junxit

Ipsa individuus pectora jungat amor,

Iungat Hymen, spe major Hymen, re magnus, & omni

Parte rei, & nullâ claudus ab interulâ.

En erit illa dies qua complexanda Batavis

Descendet Patriâ puppe Britanna Venus?

Quà Zephyri strident, Coeli convexa boabunt,

Et Maris & Terrae turba, Maria venit!

Oxonii cives, si sunt rata Foedera, si, quem

Ore probavistis, mente probatur Hymen;

Si placet unius moeror frendentis Iberi,

Si Batavo-Britonum gaudia juncta placent,

Exaudite preces Generi, Socerique, Socrûsque:

Optatam cunctis accelerate diem.

Flectite non durum Sponsae Socerique Socrûsque

Foecundis linguae flexibus ingenium.

Omnia speramus, (quid non speremus amantes

Patronis Batavi collibus Oxoniis?)

Omnia speramus, modò tot, sacra nomina, Vates

Academia Vice-Cancellarius.Potterus totidem Rhetoras esse velit.

cIɔ Iɔc xʟɪɪ.

Ad Iohannem I.F. Dedelium, Theses de fideicommissis & S.Cto. Trebell. defendentem.

ICare Daedalii fidei commisse Parentis,

Implumi puerum modò qui conamine terram

Radere, sed dumeta citum, similemq; volanti

Taedia vexatae docuit superare juventae;

Icare cognatis, non ut fallacibus olim

Ille, nec ignotum rapiende per aethera pennis;

Jam fidei commisse tuae majoribus ausis

Erigere. est ubi te prisci consulta TrebellI

Vindicias assertorem, Romanaque poscunt

Jurgia, non canae fidei commissa, Patronum.

Eripe telluri totum te, carpe per auras

AEtherium virtutis iter, quà celsior omni

Sidere inauratos ostentat Gloria lauros

Proxima Diîs: indefessi omnumenta volatûs

Hinc Pater AEneas, hinc Patruus abstulit Hector.

Fallor, an & vano jamnunc molimine raptum

Excito, & hoc frustra generoso pectus honesto

Inconctum Coeli moneo convexa subire?

Dum loquor, alato nubem penetrasse stupemus

Remigio. Icare, ubi es? quâ te regione requiram?

Haereo. deficiunt oculi, lassataque longo

Intuitu germana acies cum voce fatiscit.

Nec testis, nec praeco sequor. Succurre Batavûm

Progenies generosa Patrum, vestigia si quae

Tanta sequi pennis, non pigro lumine, gestis.

Accipite hanc aliquis cursu quam lampada trado.

Quaero nec inventu, tantâ stipante coronâ,

Difficilem, cujus Fidei super Astra canorae

Dedelio dignas fas sit committere laudes.

Jamque adeò quòcumque pedes aut lumina verto,

Apparent varii stantes in gurgite vasto,

Quos ego Maeonios inter feror anser olores.

Nec totus concedo tamen: natet inter olores

Qui τὸ, Bonis avibus, calamo meliore volanti

Accinat, affectu nemo potiore loquetur.

Ad Filios Constantinum & Christianum, Horatii lectionem auspicantes.

BIga doctorum, (volui, virorum,

Dicere, aut certè, Iuvenum) quid aetas

Cumque dicentem moneat, virorum,

Non puerorum:

Biga curae delicium paternae;

Biga currentis decor & volentis;

Biga perculsi stupor, & stupentis

Gloria saecli;

Quando confectis OvidI fluentis

Mollibus metris, gravibusque magni

VirgilI metris, neque nominandi

Numina post haec

Silii metris, graviore Flacci

Pectus heroûm satiare metro

Destinas, enc te labor implicatae

Perculit Odae:

Ecce currenti neque turbulentum

Suggero calcar, neque quo ruentes

Incitem, sed quo recreet paterni

Plausus amoris.

Euge, quo magnos animo pusilli

Caesares, quo tam benè mentientem

Curtium aggressi, & Patavinum ubique

Vulgus olentem

Livium, longos, superi, & molestos

Mole Scriptores! properate curtum,

Debilem, & durum inus & ferocem

Vincere Flaccum.

Nec pedum fortes novus insolentûm

Terreat saltus; numerosa tandem

Dictio quâvis veniet suëtae

Gratior auri.

Quanta tironi cytharae videtur,

Quanta, quae nunc nullius est negotI,

Barbitus doctis, fuit imperitis

Carnisicina!

Absit ut passos graviora nautas

Terreant rugae minus aestuosi

Gurgitis: fractis Adriâ Lucrina

Ludus in unda est.

Vultis exemplo moneam? notate

Quantulus, quem terribilem putastis,

Sapphico ludam pede de misella

Plebe Poëta.

Eia, praestantes animo viri, jam

Jam poëtastrum superate Patrem;

Barbito pridem cytharâque victus

Lampada trado.

In Adventum Reginae Magne Brittania, inassueto per Mensem Martium asperrimo gelu.

Astra soloecismum faciunt; rediere Kalendae

Ancipitis, Coelo & Sole stupente, Dei.

Dum nocti pate aequa dies, ignota Batavis

Vere novo fasces aspera Bruma gerit.

Quid? Regina, gravi jam dudum saucia curâ,

Non te versa times hùc quoque Fata sequi?

Pone metum, nîl prodigii est; non omine laevo

Torpet inaudito Civis & Aula gelu.

Caussa tui stupor est, amor est, & gaudia; quorum

Ignorant sinem singula, concta modum.

Concutit ossa stupor, Majestatisque verendae

Relligio? Insueta est publicus horror hyems.

Urimur immenso laeti venientis amore?

Corporis interno summa calore rigent.

Gaudia conferto radiant in pectoris aestu?

Semineci meritò frigore membra tremunt.

Sic vernum, Regina, gelu, sic frigus adustum

Non durâ tecum de regione vehis.

Fallor, an aestivis iterum tepet ignibus aether,

Et faciem in terra, Phoebe, procantis habes?

Ecce vices concussa suas Natura resumit:

Solvitur unda, micant sidera, ridet humus:

Cornua laxato revocant se pandula nervo;

Non patitur longas res violenta moras.

Audi, Diva Parens, non haec sine numine Vates

Effero fortunae congrua verba tuae;

Quo Britones Carolumque tuos in turbine spectas,

Vltima commoti creditur ira Maris.

Rectorem nautasque, ducem sociosque feroces

Turbida, sed sudo proxima, vexat hyems.

Quod Natura, facit Populus: de culmine summo

Illa redit, standi nescia, & ille ruit.

Villa, Hofwijck.Vitauvlivm. Inauguratum. Prid. Idib. Februar.

COnviva mas & foemina, affines viri,

Frater, Sorores, atque amici caeteri.

Audite legem quâ daturi praedio

Perenne nomen advocamini meo.

Vitaulium dici volo, Vitaulii

Edico Legislator ut Vitaulio

Sit nomen inter posteros; Vitaulium

Si quis vocare vitet, ô Vitaulium,

Quas ille, quas Vitaulio, in Vitaulio

Poenas daturus! nempe, bis, ter & quater,

Et quinquies, & sexies sextario

Poto, repoto (semper epoto tamen)

Declinet in Vitauliano sobrius

Vel Atrio vel Area, uno stans pede,

Vitaulium, Vitaulii, Vitaulio,

Vitaulium ô Vitaulium, Vitaulio.

Et si quidem vacillet, à Vitaulii

Structore sexies Vitauliariter

Vitauliatum cum Vitauliantibus

Invitis invitetur in Vitaulium.

Ἐν ἀφεδρῶνι.

AGnosco Purgatorium nolens volens,

Agnosco poenis Inferûm, totâ Styge,

Acherunte tot saevius. vultis probem?

Praestò cacata chartula est, quae, quod diù

Cacata Romae charta non fecit, facit.

Ades, Galene doctor, & senex Coë,

Utroque praeside putidam tueor thesin.

O tristis intestina coli tormina,

O barbarum Rha, & Senna flatulentior,

Et horror ipse, Soccotrina, & Psyllium,

Et Sarcocolla, & Peplium, & Terebynthina,

Et Agarice, & Colocynthis, & Fumaria, &

Euphorbium & Hermodactyli, & tu turbidum

Turbith, Sagapenum, Carthamum, tu Absynthium,

Et Cassia & Scammonia, & tergens Cremor,

Asarum que, Manna & Ceterach, & caeterae

Erinnyum, Proserpinae, Ditis dapes,

Ana unciis, ana scrupulis, ana granulis,

Quae tam ferocem viscerum discordiam

AEgro cientes memedendo occiditis,

Purgando me spurcatis intus & foris;

Vos esse Purgatorium nolens volens,

Vos nauseando, vos cacando, vos κακὸν

Purgando Purgatorium dico, voco.

De caetero securus omni, pernego,

Si non sit istud, omne Purgatorium.

Ad Barlaeum Παραίτησις. E Castris.

IGnosce duro carmini, nec aureis,

Sed aeneis & ferreis argutiis.

Plus Martis est quàm MercurI, quâ prodeunt,

Barlaee, quas prodi vides ineptias,

De civitate, quâ casae sunt atria,

Ovile lectus, horreum triclinia;

Tibicen udis manè serò flatibus

Et nocte vexat, arma tundunt & sclopi

Scribentis aurem, quodque mireris magìs,

Muti & sepulti non gemunt vituli, boant;

Fornix, popina, (quam propinam dixeris)

Leno lupaeque, Bacchus & paucis Ceres

Coëmpta nummis, ungulae, hinnitus, rotae,

Auriga, agaso, calo, lixa, mulio,

Rixae, duellum, sors, fritillus, alea,

Styx universa, tota Ditis regia,

Franco loquace loquacior miles Brito,

Et Hassus & insolentior Guebrianicus,

Castrensis assiduus labor, negotium

Perenne, Vatem lancinant miseris modis.

Jam quem, quies & otium quanti siet,

Barlaee, Vati, non fugit, dic, obsecro,

Qui possit esse tam feris natalibus

Epigramma Martiale Martialicum?

Ad Barlaeum mirantem unde mihi satis ad Poësin otii.

Non benè miraris confecta negotia tantùm

Futilibus spatii linquere Carminibus.

Ipse ferax animi tumor anxius, ipsa gerendae

Carmina proturbat plurima turba rei.

Aspice, quae laxo laangueret lenta meatu,

Quàm de compressis emicet unda locis.

Temporis & rerum Versus angustia vibrat,

Qui spatio nasci liberiore negent.

Mirari posses, post te, Barlaee, vacivum,

Pondere si multo pressus asellus eam;

Passibus Heroëm si te sectatus iniquis

Grande melos tentem prodere, grande malum.

Non istud tam vana rotat vertigo cerebrum;

Quo pede me tutò metiar ipse scio.

Quae de pereptuo manant te flumine, venis

Gaudeo guttatim posse salire meis.

Vis sinem faciam? quod in horas evomo, quod nec

Evomo, de salso quod quasi dente spuo,

Quod quasi tussiculam, ructum, aut suspiria dicas,

Temporis & lex & faex Epigramma mei est.

Ad Lycorim cantatem.

FOrmosior Lycoris immortalibus

Pindi Deabus si movet pulcherrimas

Rogata fauces; candidi colles duo,

Illustrium par grande luminarium,

Et labra, gemmae, queîs nec Indiae ferunt

Quid conferendum, & illae eburneae manus,

Quique articulo me mortis articuli premunt,

Amore cuncta foera, facta gratiis,

Sic intuentis occupant miraculo

Aciem perenni, ut aurium infelicium

Vanescat usus, & canatur fabula

Jam penè surdo, oculisque solis audiam.

Mox intuentem tanta vis coelestium

Quatit tonorum, tanta divinae ferit

Linguae tyrannis, ut repentè distrahar

Novo s tupore ab occupationibus

Oculi furentis, fervidisque aspectibus

Et aure solâ cogar intuerier.

Tandem nec aure, nec oculis consto satis,

Utrisque captus, ut capi semper Dei,

Infirmitas humana non semper ferat.

Quae, Juppiter, iste cantus incantatio est

Tace, Lycori; coecitate me tuum

Et surditate plectis, & truncum facis.

At pulchra porrò, & saeva cantatrix mihi, &

Canora frustra es: non vides me!Desipere, non auscultare. quasi μὴ ἀκούειν, ἤ μάταια κοεῖν. id est, νοεῖν.μακκοᾶν;

Quin psalle, Diva, si taces, insanio.

In Erycii Puteani Caesarum Austriacorum Elogia.

Ecce quod invideas, qui nunc augusta Viennae

Tradita per tantos sceptra tueris Avos.

Non uno cum Sole micas, stipatus Avûm vi

Non uno socio Caesare sceptra tenes.

Quot legis hìc rerum dominos, consortia Regni

Crede super terras Astra redîsse tui.

Crede nouâ sic luce frui, ut contermina Mundo

Fatales iterum non subitura vices.

Tanti est Austriacis, Puteano vindice, lethi

Coelitùs expertem sic repetîsse diem.

O minimè mortalis, ô in ludibria coecae

Sortis, ô in Coelos imperiosa manus!

Quos natura Duces, quos inclementia Fati

Extinctos voluit, non sinit una mori.

Ecce tamen quibus incumbas solatia, Caesar;

Si volet ista quidem, quod volet, ista manus,

Tu quoque, Caesareos inter victure Nepotes,

Post tua cum Proavis fata superstes eris.

Jam Superi, in vestra vobis statione placete:

Sic quoque non superos credimus esse Deos.

cIɔ Iɔ c xʟɪɪɪ.

Super Caenam Domini Precatio.

AVelle me mihi, Deus, me saeculo,

Me vanitati, me luto, me sanguini

Subbullienti, me superbo crimini

Culpaeque noxiisque fermentis Adae.

Affige toti mentis obtutum tibi,

Affige toto saucium mysterio,

Jesu Redemtor; Hoc enim est Corpus tuum;

Quod applicantem constat indignè sibi

Et morte dignum & mortis in culpa tuae.

At, ô superstes Christe, & à mysterio

Avelle mentem. mica vilis tritici est,

Quâ debili te sistis, absentem facis

Praesens ad-orem, glorioso supplicem,

Passi recorder. Quin, Homo-Deus, tuo

Illate Coelo, Manna vivum de mala

Manu impiorum Patrio raptum sinu,

Hac mente me, nunc mente me captum, cape,

Ubi sempiternis temporumque expertibus

Coelestibusque & gloriosis artubus

Adhuc refulges: Hoc enim est Corpus tuum.

Donec peracto quantulùm aut quantùm meis

Praedestinasti non sepultis artubus,

Mox & sepultis, in suprema coelitùs

Expergefactum suscitabis buccina,

Et gloriosum corpori adscisces tuo

Quod hìc peribit: Hoc enim est Corpus tuum,

Hoc te satum Parente debetur tibi.

AEterna Proles, Ipse de Deo Deus,

Fave precanti, & omnium causam suam

Causam putanti, & omnium causam tuam,

Quotquot rebellis arma saeculi ferunt

In se ruentis, in tuum, Pastor bone,

Gregem furentis, in tuam sepem truces

Mittentis apros, in tuam caulam lupos

Insanientes, in tuas Solymas Lupam.

Donec superbos ferreâ pessum datos

Virgâ domabis, pereptisque gloriae

Tribues coronam militantibus tibi,

Oculisque tersis aeviterni compotes

Facies triumphi, sanguinis pretium tui.

Veni, fidelis, ne morare; subveni

Tuis Redemptor; Hoc enim est Corpus tuum.

In Barlaeum Deserotrem, falso me raptûs accusantem, in itinere Amstelodamensi.

BAsia ducturo Viduam sperata Poëtae

Alter, at ex ima plebe, Poëta tulit.

Scilicet, ut Viduae successit prisca priori,

Neglectâ potior prisca priore fuit.

Tessala ductorem subitò distraxit amantem;

Excidit hoc iterum nobilis Anna viro.

Bis viduam miseratus amans Rivali honesti

Et pulchri, viduam clausit utrâque manum,

Et, certè contempta places, miserere miserti,

Dixit, habes cui sis non malè juncta comes.

Illam laeva fides spretaeque injuria formae

Fecit amicitiae foedus amare novae.

Constantemque adeò pro fluxo nacta Poëtam

Basiolis dignum credidit esse suis.

Nec, Een sommetje.si summa rei, nec si benè tradita Belgis

Exigerent ternas Heulen.Pontica jura vices,

Dura renitenti voluit pugnare lacerto:

Multa fides multam poscere visa fidem.

Moribus antiquis, mixtâ graviate lepori,

Blanda, modesta, sui larga tenaxque fuit.

Viximus, ut solis serò sapientibus, utque

Invidiae soli displicuisse rear.

I nunc & raptos viduae nolentis amores

Invitos, Helenamque objice nempe novam:

Crimina, cur, Agamemnonios in Hagana furores

Pergama & in Batavum moveris arma Parin.

Respice Caesareas leges; quae tollere grato

L. Generaliter. Cod. de revoc. donat.Nequitia, ingrato tollere justitia est.

Constantini Hvgenii Epigrammatum Lib. I.

cIɔ Iɔ c xxv.

In Manes Auriacos C. Barlaei.

RIsimus has interlachrymas; ignoscite Cives,

Gaudia nec vobis invidiosa loquor.

Risimus. hos nobis lugendi docta voluptas

Exprimis, hos plausus ingeniose dolor,

Quae mihi Barlaeîo praeeat suspiria planctu

Praefica, quae grandes effleat ore modos,

Ut veter arridere, pius de Cive Poëta

Factus, & in grandes mollis utrimque modos?

Non decet alba bonum facies in funere Civem,

Lectorem facies non decet atra tuum.

Hinc dolor, hinc lauti luctus, & gratia flendi

Afficit, ancipitem quo feriare magìs.

Pace tuâ, Barlaee, subit gaudere gementi,

Vt subit à gemitu gratior urna tuo.

Qui me flere velis, fletu minus ora venusto

Infice, tam comptè qui jubet, ille vetat.

Vos tamen ut, magni Manes, flevisse libenter

Arguar, in fletus invoco porrò meos:

Sed Batavos fletus, patrii lamenta doloris

Conscia, de tali languida verba sinu.

Qui malè plorantes sequitur pudor, esto Batavûm,

Vix rubor humentes afficit iste genas:

At benè lugendi sequitur quae gloria Vatem,

Hanc, Barlaee, tibi cedimus, una tua est.

cIɔ Iɔ c xxvɪɪ.

In I. Vallensis Principis Auriaci Medici primarii de Rerum inconstantia Versus mihi inscriptos.

PErpetuos rerum fluctus vicinaque summis

Infima, & haec imo nescia stare loco,

Siquis adhuc, ignara sui praecordia gestans,

Nescit, & alternas hactenus ire vices:

Helleborum, aut istos jubeam potare furentem

Versiculos, Medicae munus utrumque manus.

Mox reliquum supplebit Iber, fassurus & ille

Posse quid alternos in sua fata dies,

Atque aliquem elatae casum succedere sorti,

Cujus in obsidione tum versabamurAtque aliquid Grollâ majus adire necem.

Tu tamen hàc ignosce tenùs, doctissime rerum

Arbiter, est quod te dedocuisse velim.

Tempora temporibus succedant, arma triumphis

Altera, laetitiae proximus ito dolor;

Omnia fortunae perimat rigor, omnia tollat

Gratia, sors istam nesciat ulla rotam:

Do tibi me Constanter, & hic, me sospite, semper

Unus amor, quo te prosequor, unus erit.

Iosephi Hallii piarum Observationum prima, e versione Gallicâ, Latinè raptim redditâ, in ejusdem Vallensis gratiam.

QVàm primùm cecidit, lachrymarum exaruit humor;

Nascitur & perit haud segniùs ipse dolor.

Invenias, qui plorantem soletur amicum,

Invenias crudo vulnere qui det opem.

Vanescat vis prima mali, deferveat ardor,

Vix risum illa tui lingua miserta tenet.

Non tam parva pias perimunt momenta querelas,

Nullius non est temporis iste dolor.

Quin, si lapsa Deo restant praesentia, cujus

Quem damus huic nequeat temporis esse dolor?

Qui trito saliunt gemitus de pectore, nullum

Hi Juvenem, nullum dedecuere senem.

Felices lachrymae, quas tempestiva juventus

Cum dederit, nunquam sera senecta dabit!

Ad Vallensem, praemissos versiculos nimiùm laudantem.

SIccine praecoctum calamo pariente Poëma,

Esse aliquid promptum credis, amice, melos?

Nec memor es veteri vatum placuisse magistro,

Rem benè praevisam commoda verba sequi?

Judice me, laus est omni idignissima Lauro

Alterius nostris verba ligare modis.

Alterius vaenum partus dare, nobile furtum

Fingere, & hàc plagii dissimulare notam.

Nempe, sit hoc laudi cuiquam, quòd inunxerit auro

Quas Medico sumam te praeeunte pilas?

Ad eundem, operae pretium non videri, Latinae versioni piarum observationum. Ios. Hallii vacare.

Barbara Roma sibi est; patriâ suus exulat illâ

Civis, &, ut linguas perputo, rara domi est.

Et Batavi sudamus adhuc sudore Latino?

Quò tibi, quò mihi tam vanus, amice, labor?

Quae Patriae gravis & patrio dedit ore Britannus,

Esto, sibi Gallus, vel sibi Belga dato;

Egregiam hic laudem feret, hic pietatis honorem,

Grande operae pretium constat huic & huic.

Scilicet est Gallas inter quae interprete Gallo,

Quae Batavo in Batavis imbibat ista nurus;

Quae Latii sermonis opem vel casta requirat,

Vel pia, vix ullam terra Latina ferat.

I nunc, ut veterum placeas vernaculus umbris,

Italiae dudum barbara plectra move.

Roma, strues falsi, non si Romana resurgas,

Jamque tuo discas cum Cicerone loqui,

Cum Cicderone loquar, quò te pia verba docerem,

Verba nec Italicè nunc habitura fidem.

In Effigiem meam, paulò ante nuptias pictam.

TAbella, fare, quanta me vis gaudii,

Quanta obsidebat intus exultatio,

Cum penè Stellae victor aut prorsus meae

Stellas supernè quotquot illucent polo

Calcare visus & triumpho proximus,

Interpretes felicitatis te meae

Hoc frontis aequor, hunc alacri lumine

Serenitatis indicem vultum bonum,

Transferre jussi posterorum saeculo.

Dic, ante tempus, dic, ab aevo principe

Nil Orbe divos, nil suo beatius

Vidisse Caelo; nil videre utroliber.

Tace, Tabella, dixeris vel sic nihil.

Gulielmus Nassavius N. ad Grollam deditioni proximam caesus.

NAssavium germen, nativa Parentis imago

Mauritii, ad Charties natus & arma puer,

Ut nihil invenit Patruo quod Grolla negaret,

Jamque daret victas penè subacta manus.

Ilicet, haec patrio, prima haec vindicta, sepulchro

Defuit, hàc partim debitor ipse fui:

Nec magìs hanc possint rapere opportuna juventam,

Nec minus invito claudere Fata diem.

Euge, feri me, quisquis eris, felicior hora

Non sequitur; propera, dixit, & occubuìt.

Ad Amicos Epistolium extemporaneum dissimulato Carmine.

CArmina quae pridem vobis misi Amsterodamo, Haga restitui, nisi displicet, impero, Amici; scilicet ut tres illa dies, non ampliùs, absint. Quatuor indulsisse velim, nisi causa repugnet; quam nisi non nescitis, Amo; ridetus? amate; nec vitio saltem fido verteris amanti Haga displicuisse moraes. quas rumpo. Valete.

Ad I. Brosterhusium, cum hortum floridum perennem praescripsisset.

NEc ver perpetuum, nec erudita

Brumae tempora, nec tepor Decembri

AEstivo placet insolentis umbrae.

Lucullos tegat illa, pervicaces

Naturae dominos, sui impotentes,

Quos nil Fata sibi negare passos

Taedet fertilitatis incoactae.

Me nunquam similis dies diei,

Me rerum rota, me vicissitudo

Arentis capit & virentis horti.

Tum tu me capis, hortule, hortulorum

Quondam de numero feraciorum

Intra praediolum future nostrum,

Tu me, Stella, capis; nec occupato

Tam dulci vacat hortulo hortulorum

Curam arcessere vel feraciorum.

Si rides, miserere, Brosterhusi:

Neu me, per Venerem Cupidinum que

Quot non millia pyxidi Sabaeae

Includas, reverende Myropola,

Durâ desere sub necessitate.

Quin da, da, bone, da, perenne quo non

Hic hortus vireat, sed hortulanus.

cIɔ Iɔc xxvɪɪɪ.

De Pontifice Poeta.

SCribere Pontificem Versus non miror, Amici,

Mirarer versum scribere Pontificem.

cIɔ Iɔc xxɪx.

In Iacobi Vallensis M. de Sylva Ducis expugnata Carmen, mihi inscriptum.

VIctori Auriaco, cui virginitatis honorem

Invictae cessit Sylva subacta proco,

Perpetuus lethi victor Vallensis & Orci

Invictâ pposuit docta tropaea manu;

Victurum invidiam, victurum saecula Carmen,

Praesidio dignum posteritatis epos.

Dumque sui nec parca nimìs nec prodiga virtus

Ambigit augustum cui dicet autor opus,

Vicimus. en Batavo, placui de plebe, Galeno,

Magna mei frontem nominis ausa ferunt.

Ite triumphatae reduces de sanguine Sylvae,

Me sequitur nullâ caede cruentus honor.

Ista meos olim redimet victoria fastos,

Iste meus de te, Sylva, triumphus erit.

In effigiem P. Heinii.

TAlis Jasonidae Batavi, victoris, imago est:

Vincentis faciem cernere nemo velis:

Illos intuitus radium de Sole propinquo

Ferre potens totâ Classe redemit Iber.

In Thesaurum librorum à I. Golio ex Oriente in Patriam allatorum, quo tempore Classem Hisp. P. Heinius occupaverat.

QVaeritur, & vario nuper sub judice lis est,

Utra Batavorum gloria cedat utri.

Heinius occiduo detraxit vellus Ibero,

Eoï spolium Golius Orbis habet.

Heinius interitum, turbatâ sorte, minantes,

Golius aeternas per freta vexit opes,

Heinius in paucos ducit sua munera rivos,

Participes omnes Golius ore facit.

Felicem Patriam, quae se praedives utrimque

Nescit utrâ potius prosperitate beet!

Organo Musico Hagiensi inscriptum.

VIctrici Patriae, Coelo victore, triumphos

Accentura sacris relligiosa modis,

Singula quae per se Batavi bona verba loquantur,

Vna tot ambivit vocibus Haga loqui.

cIɔ Iɔ c xxx.

Cum Epistolis Hostis-Amici Er. Puteani interceptis, & Lovanium missis.

VIctores Batavos, quia libertatis avitae

Tutores, durum, quàm bona causa, genus

Non pudet invisas vitâ donasse tabellas.

Quo ferus afflatu desiit esse Leo?

Ite leves tabulae; salvas praesentia proprI

Numinis & flammas inter & arma facit:

Ite, fatemur enim Puteani nominis auram

Hostiles iram dedocuisse manus.

Quod sibi factum velit

Suisque

Humanitatis

Eerga Hostem

Professor Candidissimus

Humanitatis

Apud Hostem

Et bonae mentis

Professori Clarissimo

Erycio puteano

Constantinus hugenius

Facit

L.M.Q.

Hag. Com.

Postr. Non. Decemb.

cIɔ Iɔc xxx.

Praetoria Principis.

QVì peream concussa ratis? REspublica mecum

Navigat, & Patriae sub Jove summa salus.

cIɔ Iɔ c xxxɪ.

In H. Grotii Institutiones Iuris Hollandici.

QUae patriam observat Grotius servare, reservat:

Quae putat in Patria non patria esse, putat.

Quid scriptore putas, Lector, tam sana putante,

Quid melius tam non sana putante putas?

Non puto, quae putat hic lectu benè digna, putanda,

Quae putat hic lectu non benè digna, puto.

Ad Arn. Vinnium I.C. Iurisprudentiae Contractae Libros edentem.

OBstupui de re dictâ cum dicere velles,

Posse, vel ut posses dicere, velle legi:

Obstupui magis, ut Legum prudenia mole

Penè suâ imprudens obvia facta stetit:

Quasque vagis, inquam, setis tot saecula scopas

Laxavistis, opus qui redimiret erat.

Ergo forum verris, Vinni, non fasce soluto;

Laudo licet serae sedulitatis opem;

Hàc tua tot veterum phaleris compendia praestant,

Quà minor est pugni robore passa manus.

In divitem deformis aedificii autorem.

VItruvI atque Midae rudis indigestaque moles,

Auri stultitiam passus acervus hic est.

Dispiciant superi, quae nos fortuna beatos

Tertia, nec dives, reddiderit, nec inops;

Si quo nîl habuit paupertas durius in se,

Ridiculos homines nunc faciunt & opes.

Mutilus manu dextrâ globo ferreo ablatâ.

O Si dextra minùs, quanto magè dextra fuisset,

Quae nunc laeva minùs, sors mihi laeva fuit!

Certè laeva magìs, non tam malè laeva fuisset,

Quae sic dextra nimis non bene dextra fuit.

Ad Adrianum Vergoes I.C. in Concilio Principu Collegam de Domo natali Ioannis Secundi.

GOesi, digne meo sanguis cognate Secundo,

Digne vir egregii posteritate viri;

Sic vacat, & nosti, rogo, quo pulcherrima magnum

Nascier indigenam viderit Haga loco,

Certus honoratos lauro vestire penates,

Certus ad augustos addere thura lares.

Ut vacet, & nôris, jam non rogo; clarior Haga

Ambiguo, in partem laudis ubique venit.

Vera licet lateat: non est ingloria de qua

Forsitan hac dubites vagiit ille domo.

In adversarium Iudicii aleam detrectantem.

POscit restitui Titius quam Maevius agnam

Possidet, &, si vis, lege probemus ait.

Maevius, agna mea est, clamat, vivamus amici;

Nil mihi cum turbâ judicii, agna mea est.

Dicite, Causidici, num sit victoria pluris,

Nec cecidit caussâ qui cecidisse timet?

AEnigma de speculo.

QVaero mea an par sit superis an iniqua potestas:

Res unas facio non faciendo duas.

AEnigma de Codice compacto.

ADverte Stoa, versor in tuo sacro;

Quis liber & non libet & tamen est liber?

De Amico gratulante natalem terii filii.

QVi ter felici, feliciter, inquit amicus,

Quà ter sum felix non velit esse quater.

Ad apostatam proelio navali elapsum.

NAufrage, sed Fidei primùm patriaeque sacrorum,Nempe una nave, cruentis Fluctibus, & tardâ per densa cadavera prorâ, Iuv. 10.

Agnati decoris mox & amicitiae;

Quò fugis infensi demens compendia Fati?

Oblatae poteras mortis obire diem.

Non poteras; instat gravius, quo plectere discas

Naufragium superos non sine naufragio.

Epitaphium Varennae, Nobilis Galli, Musici elegantissimi.

ORpheiam terris animam raptura Varennae

Impia cum foderet nobile sica latus,

Creditur, occluso voci pulmone, canorum

Vulnus olorinis ingemuisse modis.

Mittite, qui vestro tegat hìc de marmore, Thebae,

Aurito pueri Musicus ossa lapis.

cIɔ Iɔc xxxɪɪ.

In Telescopium.

DIs, dicas, liceat tandem mortalibus esse,

Si procul & propè, & hîc esse & ubiq; queunt.

In Idem, ad amicum I.c.tum.

QVi de naturâ contractus dicere solers

Grandia de moto limite bella moves,

Jam de Contractione.contractu Naturae, dic, & an aequum,

De stadio passum qui facit, ille facit?

In Metium Telescopii Inventorem.

Tot stadiis distans Metio non excidat Jo

Quot benè servari non potuit radiis.

De Montecuculo & Ossa in Palatinatu caesis.

Stratum Ossae Montem strato imposuere Suëci.

Jam nihili est veetus hoc, imponere Pelion Ossae.

In Iesuitae Poesin politissimam.

LIbellus iste quem videtis, hospites,

Et mundus & faecundus & facundus &

Profundus & rotundus & jucundus est.

Quàm clarus est tam charus est, quàm vastus est

Tam castus est: tam mollis est quàm follis est.

Sed vanus est quàm planus est, & est mendax,

(Jam claudicas, Jambule, & cupis claudi)

Est Jesuita porrò; quid sit, & non sit?

In libros Iconum Illustr. Virorum Anton. Dyckii.

VIvitur ingenio: servat cum vertice dextras

Dyckius, &, sunto caerera mortis, ait.

In meam ibidem effigiem.

HUgenium illustres inter mirare? paranda,

His umbris lucem quae daret, umbra fuit.

In Ipsius Dyckii effigiem.

OS aliquis frontem atque oculos imitarier aude

DyckI, nemo manum non imitabilem.

AEnigma de Terra uliginosa.

Est locus in Batavis, ubi nec gratissimus haeres

Terram defuncto non velit esse gravem.

In Aulum.

SAEpè caput quatis, Aule; benè est, hoc amphora poscit,

Quae dubitat sitiens plena sit an vacua.

In Albo Isaaci Gruteri, ex adverso D. Heinsii.

GRandis amicitiae felix vicinia, quàm te,

Te solâ cupiam perpete posse frui!

Claude librum, quaecunque malâ mihi sorte sinistra es

Dextra; quid Hugenio distrahis Heinsiadem?

De Persecutione Viri doctiss.

VExarier livore miramur virum,

Quem persequi quivis potest, nemo sequi?

Ad Iesuitas, Trajecto expugnato.

Εἰ δέ τις οὐχ ὑπακούει τῷ λόγῳ ἡμῶν, μὴ ὡς ἐχϑρὸν ἡγεῖσϑε, ἀλλὰ νουϑετεῖτε ὡς ἀδελϕὸν. 2. Thess. 3.14.15.FRatres & socios adhuc potestis

Prolapsae Batavos habere Romae,

Romanae socii Paternitatis,

Si quàm veste palàm nigrâ venusti,

Quàm comi gravitate, quàm decorâ,

Tam candore cato, sed innocenti,

Serpentem referatis & columbam.

In filium Barlaeo natum quâ die lectionem publicam Amstelodami auspicabatur.

MAscula Barlaeo proles agnata loquenti

Grande sapescenti prodidit omen Yae.

Arrigite, Amstelii, quâ jam ditescitis, aurem,

Illa homines urbi vox dabit, illa Mares.

In eundem.

UTile Barlaeus veteri juncturus honesto,

In specimen proles mascula, dixit, ades;

Adfuit, & placuit populo paradigma; sed illa,

Illa magìs, subitos verba datura viros.

In Doctoratum Er. Puteani. 1632.

IUssus Atlantiades Puteano tradere si quae

Credat adhuc superûm dona deesse Deûm,

Perculsus praesente viro titubavit, &, esto

Doctior, ut nequiit dicere, Doctor, ait.

In adventum Godefr. VVendelini summi Mathematici in Castra Trajectina.

QVi Wendelino miles occurris meo,

Occurre mitis; arma, vim, noxam, dolos

Averte, si Batavus es, si noster es;

Averte charo vertice & charissimo

Nuper Batavis. non Iberi (spondeo)

Cando ruboris iste contraxit luem.

Innoxium; paci, Deo, Musis sacrum,

Puteani amicum & HugenI, Belgam vides.

Per sacra Musarum, Dei, pacis, rogo,

Parce innocenti, parce. quid multis moror?

Ab Archimede tempera saevas manus,

Qui Wendelino miles occurris meo.

In Effigiem Chroni pennas Amori praescindentis.

Εὔπτερος alternis poteram reditare Cupido,

Ἄπτερος aeternus jam comes, inquit, ero.

Increpuitque senex quae non peccaverat alam

Sollicitas, segnes plectere tela manus.

In Puteani Brumam.

SI similem, Puteane, rei decet esse tabellam,

Errasti, non haec frigida Bruma tua est.

In Effigiem Gerardi Mercatoris Geographi Rupelmondani.

PArva Rupelmondae pars est Mercator, & illa

Pars mundi, & Mundus pars quotacunque viri.

Quis capit hoc, partis partem non totius esse,

Vel, si sit, totum parte capi & capere?

In eandem.

IMpiger extremos currit Mercator ad Indos,

Sic laurum sibi, sic, lector, tibi repperit aurum.

Tubulus Tabaco impletus.

QVod placeo, fumo est: ne dicam gloria mundi.

Quo proponantur jure Falerna mihi?

cIɔ Iɔc xxxɪɪɪ.

In Lyricum malè exceptum.

CHrysidis ante fores extinctâ cum face moestum

Occinuit pluvio sub JOve Gallus epos;

Cum per adoratas durâ mercede fenestras

Obruit innocuam saxea grando Lyram.

Galle, quid exardes? movisti saxa canendo;

Zethi frater es & filius Antiopae.

Ad Amicum, cum correptae in epigrammate Syllabae longae errorem excusaret.

CAndidulas ad amicum ab amico pectore voces

Nec pede, nec librâ pensito, nec numeris.

Pondus in affectu est: sciolos incuria verbi

Vexet, & è longâ litera facta brevis.

Tu tamen, ut subeas aliquid pro crimine poenae,

Jam, rogo, succedat Litera longa brevi.

Ad eundem.

Nihil est iniqui: quantitate lapsus es,

Et quantitate postulo plecti velis.

Ad eundem in suburbano, cum primam in voce parum produxisset.

Sylvestrem tenui musam meditatus avenâ

Nuper, ut in tenuem correpta est longa parentum

Ordine, longa gravi, claris natalibus, ortu

Syllaba, Grammaticae tandem sua damna rependis

Scilicet, & tenuis fortunae, stirpis egenae,

Progeniem, non grande parum, largè producis.

Mirer an invideam? invideo, dulcissime rerum,

Invideo, ut video quantùm tibi compede laxâ

Libertas, quae sera, tamen respexit inertem,

Ludere quae velles calamo permisit agresti.

In Iacobi Gheinii effigiem planè ipsi dissimilem, Ioci.

TAlis Gheiniadae facies si fortè fuisset,

Prorsus Gheiniadae talis imago foret.

Aliud.

HAEreditatis patriae probus Pictor

Invidit assem Gheinio, creavitque,

Quem recreet semisse, posthumum fratrem.

Aliud.

QVos oculos, cujus video sub imagine frontem?

Desine, spectator, quaerere, non memini.

Aliud.

GUtta magis guttae similis fortasse reperta est;

Tam similis guttae non, puto, gutta fuit.

Aliud.

GHeiniadem tabulamq; inter discriminis hanc est

Fabula quantillum distat ab historia.

Aliud.

TAntùm tabella est, si tabella quae bella est:

At haec, tabella bella, bella fabella est.

Aliud.

CUjus hic est vultus, tabulam si jure peculI

Quisque suam possit dicere, nemo sui?

In hortum suburbanum Ph. Doubletii.

QUi de Doubletia, proclivi Vespere, villa,

Naribus, ore, oulo pastus, & aure redis,

Quaero, suburbani magè te nitor, hospes, agelli

Cepit, an urbani cum sale candor Heri?

AMbigis: & quàm par, inquis, lactuca labello est,

Quàm bene quàm culto cultus agellus hero!

Ad Iuliam.

QVid fugis os ori, quid figere labra labello?

Julia ad-orari si patiare, Dea es.

De amicis perpetuò coambulantibus.

Copula amicorum nunquam divisa vagatur:

Hanc individuum dixeris esse vagum.

Ad Sepulchr. Gustavi regis Sueciae.

DE Terrae motu posthàc malè quaeritur; illam

Gustavi cinerum, cum tremit, umbra quatit.

Ad Posthumum, de Pictore Medicum.

OLim quem totiès errast prostitit error:

Quem mox errabis, Posthume, terra teget.

Ad Paullum.

TImet venena Paulus, & nummis tribus,

Tribus, nec hebdomalibus, sed menstruis,

Qui salviâ se salvet assumit coquum:

Paulum venena non necabunt, sed fames.

Phyllis agnita. è prosa Hispanica.

OCcurrit velata suo sua Phyllis amanti;

Agnitaque, ut non te fallere, Thyrsi, rogat,

Nec potui non visa? Rogas homicidula? sensi

Sanguinem, ait, plagis emicuisse meis.

In acerbulam puella effigiem.

NOn loqueris, formosa, sed est in nutibus illis,

Est quod amans audit, Iulia; non patiar.

In effigiem Gustavi regis Sueciae.

COelum aliquis coelo, stellas expressit & ignem,

Primus hic armati fulminis effigiem.

Problema ab Hispanis.

QVaeritur, efferri manibus si debeat Orbis

Machina, quot corbes impleat omnis humus?

Si corbem facias, respondet tota Mathesis,

Dimidium Terrae qui ferat, ajo duos.

Edictum Vnde vi.

EXutus hinc & inde grandibus bonis,

Praetoris exspes Irus implorat manum.

Hic Vnde vi promittit interdicere.

At alget ille, & esurit: quid Vnde vi?

Quin unde vivat, Praetor, hoc praestes rogat.

Discriem navigantis & sub tonsore sedentis.

ILle mari vehitur, huic stricta novacula supra est,

Et dubitet quo quis mavelit esse loco?

Ille tribus digits à letho distat, hic uno,

Hic hominis dextrae subjacet, ille Dei.

Incidamus in manum Iehovae, nam magnae sunt miserationes ejus, in manum autem hominis ne cadam. 2. Sam. 24.14.

In Aulam.

AVlicus aulaei paries velatur amictu:

Si quis inest Aulae candro, ubique latet.

In Danielis Heinsii, Pulcherrimum capacissimumque Musaeum quod nuper occupaverat.

ANgustos egressa lares aeterna supellex

Heinsii in augustos amplior introiìt.

Quid ni? foeta libris scriptum quae includeret Orbem

Penè capax HeinsI debuit esse domus.

Quod conata diu nescire modestia, tandem

Scivit, & invito, laxius este mei,

Excidit, este viri, quorum stipatus in orbem

Agmine nemo brevi latius orbe fuit.

Quanta futura, putas, hospes, si quando futura est,

Digna tot hospitibus, hospite digna domus?

Equus dono mihi à Principe datus.

INvide, quid celsae subitò declivia sortis

Objicis innocuo non satis aequus equo?

Hoc satis est, domitor dominus dominantis Iberi

Quem voluit famulum ferre, fero dominum.

Deses.

LEctule, quo quasi valva meo me cardine verso,Pro. 26.14.

Tantus amor somni, tanta cupido tui est,

Vt, si fortè tubâ, finali manè, supremâ

Evocer, & non sit septima, non movear.

In Tumulo convitiatoris, qui, accusationem publicam ex officio intentaturus, obmutuit, & mox animi agritudine obiit.

DIsce Deum, qui me discis, derise viator

Dum potui; ultorem, me duce, disce Deum.

Cujus erant maledicta joci ferventibus annis,

Sermo viri, carmen fortè futura senis,

Vt malè dicendi semel est bene facta potestas,

Et bene non potui, nec malè, bis perii.Indignis si malè dicitur, maledictum est, si dignis dicitur, benedictum est. Plaut.

In eodem.

QVi eineres istos, hospes, convitia calcas,

Quae si non jaculor nunc quoque, terra vetat.

Sed me more meo sic sic ulciscor, & illam

Mordeo, quae, quod non mordeo, terra vetat.

In eodem.

Lingua procax tacet hìc: calathis date scommata plenis,

Non meruit violâ nobiliore tegi.

In eodem.

TErta tibi levis esto, cui levis ipse fuisti,

Cui gravis, haec tantùm sit tibi terra gravis.

Ambigis ad votum? scito me dicere, Maevi,

Quam non vidisti sit tibi terra levis.

In eodem.

HAc jacet in terra plenus livore vacerra,

Penè pyro aut pomo, vel nuce major homo.

Qui legis haec, hospes, si vis discedere sospes,

Ni fugis has oras, rumpe repentè moras.

Succurrat cordi quantum te saepe momordi,

Injecique manus in juvenes & anus.

Nondum discedis, nondum mihi nec tibi credis?

O bone, quidquid agas, ne incide in hasce plagas.

Quae bellum in vivis commovit lingua cuiviss,

Uni non moveat mortua nec foveat?

In eodem.

Deo Momo Sacrum.D.M.S.

Et procaci vmbrae

N.N.

Qui, quod bonis malisque omnibus

Perpetuo scommate impetitis

Totius vitae crimen

Vno momento expiavit;

Quaesita silendi aeterna necessitate

qvod criminandi initum semel non invenisset,

Superstes orbis tot convitiis

Tandem securus posuit.

In Tumulum Isab. Clar. Eugen. Infantis Hispaniarum.

PAcis amans, candoris amans, aequique bonique,

Grata, tenax fidei, blanda, modesta, pia,

Hoc & anus, quod ames, hospes, vel credere possis,

Quod stupeas & ames, hoc & Ibera fui.

In eundem.

INfantem vel anum mors haec, mors illa peremit,

Simplice cum potuit, funere facta nocens.

Heu! dolor, heu! sanctae constans infantia vitae,

Heu! rigor, infantem sustulit haec, & anum.Similis depulso à lacte apud matrem suam, Ps. 131.2.

In Heinsii Naeniam, vagam & ἐπίμικτον, in funere uxoris.

HAustis Heinsidae vudo, quas si mare magnum

Suppleat, Heinsiadae deficiant, lachrymis:

AEternam, sua sacra, Lyram tentavit, & in se

Humida perpetuis cogere verba modis.

Nempe, sed incassùm; non est inventa dolori

Gratia par, omnes displicuere toni.

Cui se cumque metro studuit componre, obhaesit,

Quo se cumque sequi cum pede, compes erat.

Projecitque Lyram, dixitque, Novissima verba,

Non faciunt ad vos ista vel ista fides.

Hinc variè vagus iste labor: nisi, pectine nullo,

Projectae gemitum credimus esse Lyrae.

In Gelliam testamento deceptam.

GEllia flet sine fine bonum, sine labe, maritum,

Qui totas inopi liquerit aeger opes.

Mox tabulis decepta mali, cum labe, supremis.

Flet magè, quod nequeat Gellia flere bonum.

Erasmi statua.

QVod foliis, in ponte, foris, & sub Iove nudo,

Affixus, mediâ plebe voluto librium,

AEneus officium facio viventis Erasmi,

Jam non effigies penè, sed umbra viri.

Talis tranquillo constans animoque manuque

Ad populi in trivio verba, nuces, phaleras,

Talis ad hos mundi fumos, ad inania rerum,

Aure, quod hìc facio, surdus utrâque stetit.

Quod, quasi dictator mutus, non audior, & vel

Irrita, vel nulli verba sonora loquor,

Hac quoque personam frustrà clamantis Erasmi

Praefero, sors eadem vera loquentis erat;

Cum nova sub veteri incassum novitate vetustas

Quaesivit quem non repperit Orbe locum.

Res una in vitio est, unâ spirantis Erasmi

Jam non effigies penè nec umbr vocer;

Quod ridere vetor, quod possint aera vetare

Ne quo te feriam turba Batava sale.

Roterodamum, in eandem.

HAnc, ex aere tibi, superet quae saecula, massam,

Non auro nutrix Roterodama dico;

Ne videar summi pretium conferre metalli,

Aurec vir, quo nec gemmea digna siet.

Ad eandem.

QVid legis? Hoc ipsum, quo me, dum vita maneret,

Plus scio, plus fateor, non didicisse; Nihil.

Quos fugiam video, quos sequar vix video. Erasm. Epist. ad Bern. Episc. & Card. Tridentin. cIɔ Iɔ xxxi. nec adhuc sit satis, nec ab Lutheranis, nec ab Anti-Lutheranis, Id. Epist. ad Iod. Gaver. cIɔ Iɔ xxiv.

De eâdem ad Vrbem.

FAlleris hac civem statuâ quae reddis Erasmum,

AEnea inappositè est, debuit esse salis.

Eadem.

Bononiae.Patria si repetat peregrè quae verbera sensi,

Non in pelle quidem nunc, sed in aere luam.

Constantini Hvgenii Epigrammatum Lib. II.

cIɔ Iɔ c xxxɪv.

In R. Honerdi Nummos Historicos Conf. Belgii, perpetuo Epigrammate illustratos.

REs patrię, fragili dudum commissa metallo,

Vive meâ semper, dixit Honerdus, ope:

Non patior mundi miracula, te Libertas

Belgica, dum nequeant saecula, posse mori.

Dixit, & aeternae mandat monumenta papyro;

Cui si componas aera, papyrus erant.

Quae tanto, quae non debetur, Patria, Civi

Gratia? obaerata es nomine tota novo.

Tota pari speres immenso solvier aere?

Tota parem statuâ reddere posse vicem?

Aurea, si struitur, prae quam tibi struxit Honerdus

Privato prudens aere, papyrus erit.

In eosdem.

PArùm perennis aeneâ perennanti

Visa est tabellâ Belgii & Batavorum

Res ad stuporem gesta saeculi & Coeli:

AEternitati proximam dedit formam

Prudens Avorum cura, proximam Ptrum.

Hinc circularem Calculi ferunt frontem,

Hinc orbe clauso, nesciunt sui finem,

Et, si velint perire, penè non possint.

At sic perennem Belgii aut Batavorum

Rem non putavit, qui perennibus post se

Chartis Honerdus vivet, ORbis, & post te.

Perennitatem publicam suâ fulcit

AEternitate; dat superstites Orbi

Nummos aheno, dat superstites aevo,

Sibi coaevos. Disce, qui stupes, Lector,

AEternitate praeviâ Poëtarum

Durare quid plus posse quàm quod aeternum est.

In eosdem.

In Mose Nomoclaste, Tragoediae.CArmine non duro nuper qui fregit Honerdus

Marmora, se superat cum docet aera loqui.

In eosdem, ad Honerdum.

TOllere postremum docet argentaria nummum,

Sublatumque novo multiplicare gradu.

Grande decus vatum, sic te ptaeeunte nomisma

Discimus humanae sortis obire vicem.

Singula quo jacuere loco, valuere putanti

Singula, quo nunc sunt, singula myriades.

Ad eundem, ut Mosem Nomoclasten, Tragoediam, edat.

Post invidendae ter periculum famae,

Honerde, factum, prosperèque ter factum,

Post & Cothurni & Comici salis laudem,

Post Calculum omnis calculi gravem plausu,

Post omnis omnes aleae bonos, grandes,

Dextrosque jactus, post adoream semper.

Ubique partam, serio atque festivo;

Prodi cothurno serius novo, prodi

Post tot triumphos maximo, tui victor.

Orchestra pridem friget, & pedem poscit,

Quo quassa quondam Cordubae dicam scripsit,

Boetimque, quod Batava debuit, vicit.

Quod fonte labra proluis caballino

Longùm diùque? qui Poëta prodîsti

Jam non repentè (nam repentè nec dives,

Nec sit Poëta vir bonus) sed incessu

Gravi, molesto, quique euntis in clivum est,

Recto, decenti, quique euntis è clivo est,

Virtutis omnem semitam perivisti.

Quid in bicipiti somniare Parnasso

Juvat hoc diù, hoc interdiù? Viden' planis

Plebs sparsa campis ut vagemur, ut siccae

Sperata fauces dîa dona suspirent?

Descende tandem, Honerde, quid moras nectis?

Descende sacro monte cum Nomoclaste.

In ejusdem Thamaram, Tragoediam.

COnreus Ammoni mereor quod amando meremur:

Si culpa est Thamaram deperiisse, mea est.

Nec fugio poenam: sed enim se injuria Virgo

Vindicat; huic Frater vim facit, illa mihi.

Illa mihi, illecebrâ nimiùm lenonis Honerdi:

Hoc decus hoc Veneres dante puella capit;

Et capit, & rapit, & rapimur promiscui amantes,

Praedaque tot Venerum turba marita sumus.

Barlaeo, ad ipsius epistolam de Aliqvid, missis aliquot Epigrammatis.

GRande Aliquid, Barlaee, tuae vox consona voci,

Consona, sublimi, quo quatis astra, metro,

Vastum Aliquid, COeli capiens convexa character,

Omnis ubique loci fertile schema rei,

Te, te Aliquem, decuit, te grandiloquum, te celsum,

Te producentem nil nisi grande aliquid.

Nos, humili terram pede qui vix tundimus, & vix

Repimus, & tantùm, quod sumus, aure sumus,

Quaerimus exiguam, quâ possint nostra referri,

Voculam. & inventa est: Ecce τὶ, non aliquid.

Ensis Hispanus amico dono datus.

PVgnanti Batavo quisquis me cincte praeibis,

Arcanae quod ames artis acumen habe:

Durior Hispani quàm, quâ sum, dextera fabri,

Durior Hispano sanguine tinctus ero.

Ad Annam Mariam à Schurman, Vnionem. ut minùs lateat.

QVò te Nympha, cui tam custodita, quoùsque

Subtrahis, & multâ laude sepulta lates?

Celatae virtutis onus fit inertia, fit nox,

Fit gravis, aeternae noctis imago, sopor.

Prodi, parca Venus, partuque Batava matino

De tot virtutum nascere, diva, mari.

Sol in Virgine plus satis est, in Sole rogamus

Virgo sit, accendas orta fugesque diem.

Schurmannae rescriptum. Ad occultum Apollinis cujusdam ad lucem me provocantis oraculum, responsio.

MAgnum Musa virum sonat, utque ego sim quoque vates

Ingenium Constans da mihi Phoebe tuum.

Ast quo jure meum poscit clarescere nomen,

Cum pro me caussam qui latet Autor agat?

Ad ipsam.

Sol in Virgine, non latui; nec vana tegendi

Nominis obscuro carmine cura fuit.

Sed radiis admora tuis scintilla perivi.

Non videt Eoum quae tegit Astra jubar.

Surge adeò, quantusque sies oriturus, oborti

Casum deliquii, non satis orte, roga:

Surge, quod optavi, quod votis omnibus opto,

Surge, die noctem pelle dieque diem.

Ad Barleaum, cum superiore Epigrammate.

ME nova non bigamum tentat, Barlaee, voluptas.

Ignoscis? rem cum Virgine nunc habeo.

Da veniam, est quod ames, non indignere; coïtur

Eminùs, & foetum reddit uterque parens.

Barlaei.

NOn equidem invideo, mi Constantine, quod ista

Illustri rem cum Virgine nunc habeas.

Ipse ego, nullius quanquam violator amoris,

Hac ipsa rem cum Virgine quondam habui.

Ecce, tuus te pravenit Barlaeus amando,

Et mea tot retro msesibus Anna fuit.

Serus amas. serò nimium tibi poscitur Anna.

Pravertit stimulos nostra libido tuos.

Hanc tetigi, hanc pupugi: sed non ut Phyllida Mopsus,

Iupiter Asterien, Cynthius Antiopam.

Et tetigi tamen, & pupugi, sed carmine bladno:

Inque vicem blando carmine me pupugit.

Succuba nemo fuit, nemo fuit incubus. insons

Virginitas, insons flamma, thorusque fuit.

Ergo sumus gemini, verum sine crimine, moechi.

At mea laus hac hest: me coiisse priùs.

Ad Barlaeum.

MOeche prior, nisi quadruplici tot basia versu

Ostentes, dubiam vix tueare fidem:

Usque adeò amplexus, intacti signa pudoris,

Experior ctudâ in Virgine difficiles.

Denique nîl agimus, nisi adhuc succurris, amantes.

Quid, Barlaee, satin' seriùs ista mones?

Poscis ab indomito producat corpore Solem,

Quod Chymicus nequit, à Vate caco-chymico?

In Effigiem Schurmannae αὐτόχειρον, ἀχειρον & ipsius versibus inscriptam.

DE facie gratum est: sed enim, bis quinta Dearum,

Cur magis illustri parte stupenda lates?

PIngere se incertam nequiit, quae, mobilis usque

Et nova, non cessat se superare manus.

Nec lateo quâ parte tamen, si coeperis esse

Lector, ubi inspector desinis esse mei.

Mente, manu vultum retuli; plus litera pinxit;

Scripta refert mentem litera, picta manum.

In eandem.

HActenus una fuit; furto datur altera Phoenix.

Publica privatum gratia crimen habet.

Quàm bene non rpodit, quae se, fugiendo, fatetur

Dextera Phoenicem surripuisse sibi!

In eandem.

Anna, fatebor enim, poteras plus picta placere,

Formaque non sculpti gratior aeris erat:

Sed magè sculpta places. Aiunt vaenire puellam,

Picta cui multo mala colore nitet.

Quae, tantùm virtutis amans, ignorat Amantem,

Cui specie, si fas, non placuisse, placet,

Quae paucis non dura viris si nupserit, unis

Ingeniis uno nupserit ingenio,

Quae, mens tota, velit sola se mente videri,

Membra supervacui ponderis instar habet.

Psilothro niteat, cretam ferat oblita? scalpi

Debuit, & scalpi debuit ungue suo.

In Pateram Dionysio Vossio destinatam, donum posthumum.

Hoc auro quoties cineri Dionysia dîo

Solvitis, affuso solvite plena mero.

Si desint latices, supplebunt caetera Musae,

Orbis, & orbatus caetera flendo Pater.

Epitaphium Vetulae, uxoris viri non senis.

Non ego, non sterilis juvenem grandaeva maritum

Fallo, sed ingratè nil peperisse feror.

Spem tibi, spem peperi moriens, quae conjugis exsors

Relliquiis inhias multa puella meis.

In Staecemanni Asinum ad Lyram.

MIratus quod muta loqui Lyra cogis Asellum,

Quodque Lyram mutus cogis, aselle, loqui,

Hunc miror magìs, hunc tacito rumore disertum,

Qui calamô linguam scriptor utrique dedit.

Ad avarum, lusciosum, exophtalmum.

ESuriunt oculi, qui caecutire videntur,

Dum, tibi quae non das, his alimenta negas.

Et mirum est si te fugio, quem tendine laxo

Perraesum domini lumen utrumque fugit?

Cautio.

QVi me vexârit, non est quod carmina longa

Horreat, in Syrtese incidet & brevia.

In turpium Impp. nummos.

AMbigis unde habeam Regina pecunia nomen,

Qui Regum titulos hìc legis & pecudum?

In nummum Iul. Caesaris.

POstera de quovis formetur turba metallo;

Caesaris effigiem nil nisi ferra ferant.

In effigiem Alexandri M. equo currente vecti.

CRedimus historiae tandem, & tibi; quà patet Orbis,

Sic festinanti non satis unus erat.

Ad Barlaei Epistolam elegantiss. ambiguitatis.

IVppiter, Amphitruo, neuter, vel uterq; Menaechm',

Quem tu cumque jubes esse, nec esse jubes:

Qui, quod ais, nec ais, vis, non vis, asseris, & non

qu. Sex. Empir.Asseris, aedificat, Sexte, nec aedificat,

Te rogat, & non te, dicas, nec dicere cures,

Miserit haec, an non miserit Hugenius.

Misit, ais? non misit, ais? nego, non nego: tantùm

Hoc nego, quod nunc est, posse nec esse;

Tuum

C.H.

Ad C. Mylium, de receptu exercituum, nostri ad Bredam, Hispani ad Mosa-trajectum perperam à Poeta quodam fuga dicto.

UNde bonus, Myli, malè dormitavit Homerus,

Unde, quod hìc gestum non fuit ille refert?

Trajecti, Bredae, quod Iber, quod victor Iberi

Fecerunt, figa sit? non fuit umbra fugae.

Fato, consiliis lentè concessit uterque.

Mentior; hunc vatem fugit uterque Ducum.

In eundem receptui canentem.

IN populum conjecta fuga est: ignosco Poëtae

Censor; habet speciemm, nec fugientis habet:

Aufugit, & credi fugit aufugisse: quid ad me?

Dum fuga confessi sit fuga facta fugae.

In Ponticum.

INsaniebat Ponticus poëtaster,

Aut Versibus vacabat usquè se dignis.

Confundit has hodiè vices, nec alternis

Nugatur; unà insanit & facit Versus.

Ad Candidum.

QVid me quanta rogas vini praestantia, quid meFacundi leporis sapiens sectabitur armos. Horat.

Quanta cibi? Non sum, Candide, vir sapiens.

cIɔ Iɔc xxxv.

In tripudium regium Parisiis à Rege, Regina, Regnique Proceribus saltatum. Barlaei.

CVr malè regales subsannas, Mome, choreas?

Cur dicis Reges ista decere minùs?

Exercet Dictynna chores, totque inter & ignes,

Et superos, saltus diligit illa suos.

Ipse per astriferi spatiosa palatia coeli,

Sol speciem Regis subsilientis habet.

Stat, graditur, vastumque celer se versat in orbem,

Et quamquam grandi fixus in orbe salit.

Si fas est saltare Deos, & legibus ire:

Fas erit, ad leges currere Semideos.

Nodus in scirpo. ad Barlaeum, in superius Epigramma.

CVrrere Semideos? iterum, Barlaee, negamus:

Non facitad Francum dictio dura pedem.

Mylius hoc fugit, Hugenius fugit, horret uterque:

Currendi praeceps vocula facta fugae est;

Facta fugae est, & facta colo: das Lilia, nendi

Nescia, currendi nesscia, curriculo?

Justus & invictus currat? saliit pede justo;

Ad leges saliit. quas? ais: ad Salicas.

Aliud.

SI se currentem ficto pede sciverit absens,

Non justo pede Rex triverit hosce pedes?

Ambigo. at innocuo venia est oranda Poetae:

Nescivit longos Regibus esse pedes.

Ad Regem deprecatio.

IVsta Deûm soboles, sociis propensa Batavis,

Crede, nihil socii sub sale fellis habent.

Qui quàm Justitiae cultor, quàmque ultor iniqui

Audiit ad leges intemeratus eas,

Coelos, Astra, Deos ad leges ire profatus,

Addidir ad leges currere Semideos.

Ad R. Honerdvm ut se in tripudia nostra pertrahi patiatur.

ADde pedem pedibus, regalibus adde choreis,

Quantumvis niveo vertice, verne senex:

Barlaeus jubet, Hugenius rogat: ut quid utrivis,

Si te rem salvam poscat, Amice, neges?

Honerdi, ad Regos tum Sueciae & Poloniae Legati.

MEn' etiam saltare placet? canoque jubetis

Ludibrium capiti deproperare pedes?

Parciùs ista viris. Non est mens ebria nobis:

Mollities Faunos hac Satyrosque decet.

Quàm gravis Arctoas ibo Legatus adoras?

Quis Batavo possit dignior esse status?

Oratore Gothus tali non cedat ab armis,

Et cupiat sumpto membra movere mero?

Ad crotali leges accinctus acinace saltem?

Astringant gressus cymbala vana meos?

Ferte sacres procos, vestrum purgate cerebrum;

Aut nostro vitium tollite, si quod habet.

Creditis? & potiùs choreas, pro lemmate. Regum

Ponitis? hìc etiam, sed mea plectra negant.

Qui saltare potest, possit laudare choreas:

Sarmatis enerves non ferat Vrsa fides.

Si tamen has nobis dabitur componere gentes,

Adscribi Saliis hac ego lege queam:

Scilicet ut Marti placeat cum ducere restim,

Illius ad numeros Alphesiboeus agar.

Ad Barlaeum, in communem adversarium.

IAm Satyri sumus, & Fauni, & mens ebria nobis,

Et caput Anticyras poscit utrumque suas,

Vtraque mollities. quid ais, Barlaee, ferendum est?

Fortibus à viêto, stantibus à tremulo?

Vapulet ut meruit; vel cinctus acinace. fama est

Quatuor Alcidem non tetulisse manus.

Vapulet ut feriat; generosae fervor arenae est,

Verbera quâ vox & verba, ferire loqui est.

Et, Barlaee, quod in voto est, ad nostra vicissim

Et sua Legatus verba ligatus erit.

In effigiem Patris mei in Biblioth. Heinsii appensam.

HUgenii libros inter mirate Parentis

Effigiem, caussa est quam, puto, Lector, ames:

Credidit esse librum, cujus quot supputat annos

Tot virtutis ait Heinsius esse libros.

In eandem.

AMbigitur niveam AEstatem, Brumamne virentem

Dixeris, Hugenio dum fuit iste color.

Quidquid id est, quos fortè putas in vertice canos,

Prorumpens toto de sene candor erant.

In eandem.

HVgenius Pater in tabula, quam vivere jures,

Cur Leidae taceat, caussa nec ambigua est:

Qui talis tam facundè, tam saepè, tot olim,

Tam bona, tam memori dixerit Heinsiadae.

Ad Heinsium.

QVi mitto Patris mortui umbram mortuam,

Hoc tantùm, amari viva postulo,

Tuus

C.H.

Ad amicum, tectum aedibus, quas tum extruebam, aeneum imponi consulentem.

AERe domum tegier suades: ego non tego: mirum

Si quis obaeratam nolit habere domum?

Pilulae medicae.

SI benè conveniunt, nec in unâ sede morantur.

D.M.

Doctori Medico titulum Das Mute character,

Facturo sacra Diis Manibus, an manibus?

In tumulum filioli G. Barlaei Epigrammate Patris ex persona mortui loquentis inscriptum.

DIsce quid hic jaceat, quanti spes quanta Parentis,

Quanti quàm felixcura magisterii;

Quo praeeunte puer nondùm puer, incipit infans,

Infans exanimis, verba diserta loqui.

In tumulum celebris Historiographi.

QVíd vicina tegant, ultrò vicina loquentur

Saxa; quis hìc jaceat, hospes, ubique leges.

In precum formulam Fratri oblatam.

QVi mea me toties, Frater, pia verba petîsti,

Accipe, sic labiis itur ad astra meis.

De Iudaeo paracharacta.

DEbet, &, ut grandi subitò se liberet aere,

Artifici nova dat, flat, ferit aera manu.

Et reus est, faciens quod non debebat, Apella,

Et reus est, quia quod debet Apella facit.

Quasi ad Puteanum; ut sibi Musisque consulat.Exercitibus ad Lovanium accedentibus.

DEdet Pieridum fontes, qui dedere Sylvam

Victori potuit Schetzius Auriaco.

Si dubitat, Puteane; juva tu voce manuque:

Nondum est quae Grudios terreat ira tuos.

Qui Thenas nequiit, serâ prece felxus, Athenas,

Te tempestivo supplice, stare volet.

Elige quis vivas: Belgae licet: ut quid IBerum

Non piget? & facit hos ulla Statera pares?

Eâdem obsidione.

CAstalides Grudiae, quarum quae proxima coelo

Pars Puteanaeâ sanctior arce sedet;

Dicite quam vovi Praefecto ferre salutem,

Si liceat per quae non satìs arma licet.

Dicite inarmatae, quantùm potè, Palladis arces

Dedat, ut armatae corruat ira Deae,

DDicite, qui sacras funesto sulphure turres

Tundimus, & Belli subdimus omne nefas,

Unius Hospitii fratres pia jura Batavos

Poscere, & innocuas jungere posse manus.

cIɔ Iɔ c xxxvɪ.

ΥΔΡΟΦΟΒΙΑ Barlaei. Argum.

INvitati Amstelodamo Mudam ab Hoofdio, loci Satrapa, Wicquefortius, Vossius, Barlaeus, Bartolottius, Bakius & Hugenius, pictà phaselo, prosperâ tempestate Mudam delati fuerunt. A prandio primis tribus, adverso Zephyro, & Yâ flumine turbatiore, solvere timentibus, postremi cum uxoribus navigarunt. XIV. Kal. Sex. cIɔ Iɔc xxxvi.

In Barlaeum.

MOverat aestivas inflatior Ya procellas,

Et poterat socio sic soror esse Mari:

Absq; quod inflate decor, in multiplice rugâ,

Quâ male visa fuit ringere, risus erat.

Cum saturis Mudâ monitis seks ire capellis,

Magna trias parvae noluit esse comes.

Vossius in dubio, & quidam, vix fortiùs, alter

Credere se notis non valuere Notis:

Burlaei ancipites Pirene Pallida mentes

Impulit, exemplo crevit uterque pavor:

Ingemuit contempta suis Heroïbus Argo,

Nec tuba vexati tanta rudentis erat:

Vespera, si rubuit, rubuit pudibunda, Batavos,

Pontigenas, Pontum posse timere viros.

Quaeque adeò socii tulimus, quae tota feremus

Natio, mas, non mas, damna Poëta dedit.

De Graecis, age, de Latiis nego, credo docenti,

Quidquid sive jubes credere, sive vetas;

Sed Batavis, ignosce, potestas, Flacce, Poëtis

Quidlibet audendi non satis aequa data est.

C. Barlaeus Zulichemi Domino, ὑδροφοβίαν exprobranti.

MOverat aestivas inflatior Ya procellas,

Et socio poterat savior esse Mari,

Absque quòd inflatae furor, in multiplice ruga,

Quà malè visa fuit ringere, terror erat.

Cum saturis Mudâ monitis sex ire caballis,

Parva trias magnae noluit esse comes.

Vossius in dubio, & jam nunc vix-fortior alter

Credere se ignotis non voluere Notis.

Barlai ancipites Pirene provida mentes

Impulit, aequoreos tunc timuisse Deos.

Si gemuit contemta suis Heroibus Argo,

Nec tuba vexati tanta rudentis erat;

Vespere si rubuit: rubuit puduitque Batavos

Pontigenas Ponti spernere posse minas.

Quae nunquam socii tulimus, quae tota repellit

Natio, mas er mas damna Poëta timet.

De Graecis, age, de Latiis, age, credo docenti

Quicquid sive jubes credere, sive vetas,

Nam cunctis, ignosce, potestas, Flacce, Poëtis

Tam temerè audendi non satis aequa data est.

Forti viro C. Barlaeo.

CRediderim timuisse viros, tremuisse Poëtas

Amstelios, salsum pectora salsa Salum?

Crediderim sicus, cujus dux Foemina facti

Sobria, idem potos non potuisse viros?

Scilicet. Vnde tamen tam cauta libido timendi

Tam subitò madidis vatibus orta fuit?

Nescio; sive sciam, cupio nescire videri;

Nîl mihi cum doctis unguibus esse volo.

Hoc liceat: dulces isthinc mea Muda lagenas

Obtulit, hinc salsas Ennosigaeus aquas;

Salse rei salsae vindex, ignosce roganti,

Truserit hic magis, an traxerit iste liquor?

C. Barlaeus C. Hugenio Neptuni & Amphitrites alumno.

CVm tua te veheret velis audacibus Argo,

Cum veherent matres transtra superba duas,

Divisit sors laeva viros. pars horruit undas,

Pars tumidas secuit nescia mortis aquas.

Detinuit timidos HoofdI tunc Suada Poëtas,

Detinuit Susanna chelyn, quae passeris artes,

Quae cecinit doctas, Aulice scriptor, aves.

Si timui, tanto prudentia juncta timori est:

Si timui jussus (crede) timere fui.

Si timui, si vela fui non vestra secutus;

Sic placui domino, sic placui dominae.

C. Barlaeo, Fortè viro, Forti convivae.

LArga suos vacuis affudit Muda liquores,

Largior impletis praebuit Ya suos.

Amstelidae saturi multo inter pocula nisu

Cùm, quibus expediat mergier, ambigerent;

Praevaluit cadus, & veteris vis condita Bacchi,

Displicuit Batavis amplior unda meis.

Successit, Seldene, labor contemptus; abhorret

Libero, amat clauso Belga natare mari.

C. Barlaeus C. Hugenio, convivae profugo.

CVm dubias anceps traheret sententia mentes,

Et vellem, nollem Te, Zulecheme, sequi;

Me sequitur magni facilis clementia VossI,

Inque meas partes mox Ioachimus abit.

Tres sumus excordes numero. tres torva timemus

Flumina. tres solito tingimus ora mero.

Tres fugiunt, nec sueta Ducis vexilla sequuntur,

et sociam gaudent tres violare fidem.

Res omnes facit ista reos. peccavimus in Te,

At Satrapas, quo vos arguat, actor habet.

Ad Tessalam, de Barlaeo, Amante strenuo.

TEssala Barlaeo non nuper visa Poëtae,

Qualis amatori Julia nostra suo,

TEssala Caninefas, seu Frisia dicier ambis,

Almerii Pharos & fax animata soli;

Ibit amatorum, si vis non torva videri,

Per freta, per saevos aemula turba lacus:

Ibit eò zonam qui, nec se perdidit, ibit

Amstelidum crispis compta juventa comis;

Ibitur invitâ Superûm vi; si pavet omnis

Navita, non rarus, faxo, natator erit.

Unus ut ignoscas orat, vir fortis ad arm,a

Arma virûm, calamos, arma virûm, calices.

Nempe tuo vulnus rabiosa canicula Vat

Fecit Amor; visâ saucius horret aquâ.

Si babat hanc, metuit ne, quâ tibicine clares,

Marceat infami languida vena situ.

Denique, si ventis placeat, sibi cautior inquit,

Nec Veneris fractâ puppe, vacare mori.

En quid agas? si qua spretae te injuria formae

Mordet, habe tecum lumina, conde facem.

Non si tota micet, non si de littore clames

Blanda, veni, pretium nuda laboris ero,

Non si Vere novo, non si benè potus Abydo

Classe novâ possit solvere, Seston eat.

Barlaeus C. Hugenio, Deorum AEoli & Neptuni contemptori.

NOn me, Muda, tui nuper tenuere liquores,

Non ea vis Bacchi, non fuit illa gulae.

Vt decuit, timui Superos, Tethynque Iovemque,

Nec volui tantis obvius ire Diis.

Hos, Vir dure, pius timui. nam piscibus aequor,

Non homini fallax destinat unda viam.

Si tua nacta fuit speratum audacia portum,

Fortunâ minus est, plus pietate regi.

C. Barlaeo, Prudenti Philosopho.

Pectoris heroi, quo non augustius olim

Intumuit, toto corripiente Deo,

Substitit ad primas, nullo discrimine, noti

Fluminis ad primas vis labefacta minas.

Barlaeum excussit terror sibi, fortior omni

Vate, quod hic timuit, foemina fecit iter.

Credimus? an, quia distracto graviore procellâ

Res cum Rhenano gurgite habenda fuit,

Spreverit Ya tuas? ptuit sprevisse videri:

Sed fuit haec lautae proxima causa morae:

Dixerit, ut motas adspexerit eminùs undas,

Et nemus ingenti turbine, Muda, tuum,

Quò me cumque vocas, magni Maris arbiter, ô nec

Crimine, nec, testor, carmine laese meo,

Fas sit non nocuo sibi consuluisse Poëtae,

Fas sit ad incertam cautiùs ire necem:

Dum turbas irate foris, dum caerula latè

Cana procelloso spuma colore tegit,

Intus ego spumas iterumque iterumq; salubres

Hauriam & innumeros non numerabo scyphos:

Donec ab ingesto tumeat vesicula Divo,

Nec superet quo se suggerat Ya locus.

Sic ubi anhelantis lateri lethale carinae

Vulnus, & extremo fortè furore, dabis,

Naufragus hinc prodar tabulis licet, inde fluenti

Fune, meo certè non gravis utre ferar.

Quàm benè virginibus comes it sapientia Musis,

Quanti Naturae noscere scita fuit,

Quàm benè libravit, quantâ ratione, nec ipsos

Quae Dii merserunt mergere posse Deos!

C. Barlaeus, C. Hugenio Navitae audaci & intrepido.

VAde per iratas, mi Constantine, procellas,

Vade per adversos, navita magne, Notos.

Haesimus in ripa. fateor. cur? damna timemus,

Quae mediis sensit dux Palinurus aquis.

Haesimus in ripa. fateor. cur? aequore mersa

Non didicit modulis dextra natare suis.

Haesimus in ripa. fateor. cur? nolo Poëtis?

Nolo meis toties esse vocatus Hylas.

Icarus Icario si fecit nomina Ponto:

Fluctus Abydeno si fuit urna proco:

Si Tiberim sese jecit Tiberinus in ipsum,

Foemina si Thracum nomina fecit aquiss:

Si Sappho mulier saltus aggressa viriles

Non formidatâ Leucade mers afuit:

Nil moror. hac pereant famâ, quos poenitet aevi.

Non vacat, exemplo deteriore, mori.

Susanna van Barele, Vxor Hugenii ad Barlaeum.

‘QVae de virtutum serie fortissima virtus,

Claudier heroo non satis apta pede,

Fornicibus tonat alta cavis; ubi pulpita Doctor

Igneus Herculeo, dixeris, ore quatir,

Supremis habitasse labris convicta docentem

Pallida, si quatiant ventus & unda, fugit.

Eluit unda, efflant Zephyri quod ahenea dicas

De bis ferrato prodere verba sinu.

Sic studiis impallescunt? hos barba tremendi

Fulminis, hos animos sub gravitate fovet?

Cessit palla togae; poterit toga cedere pallae,

Et mea semimares stringere vitta comas:

Quin jam laurigerae scandent subsellia matres,

Et nova doctorum foemina doctor erit;

Vel facere instituant quae se docuere suosque,

Vel quae non perimant facta, docere viri.’

Tam fera Barlaeo Mater Barlaea paventi

Scommata, non ego, ne decipiare, dedit.

Placasti, confesse, Jovem: magis ardua restat

Pugna, satisfieri nunc sibi Juno petit.

C. Barlaeus ad ipsam. Ἄριστον μὲν ὕδωρ.

Plus audes, Barlαea, viris. plus ausa fuisti,

Plus animi, quàm nos, mascula Mater, habes.

Erravit Natura parens, cum condere Te, Me

Vellet, & in tanatâ culpa parente fuit.

Illa tibi grandes animos studiumque virile

Indidit & voluit viribus esse marem.

At mihi foemineos animos pectusque remissum

Dum dedit hac fecit conditione virum.

Ista mares tibi causa dedit, natosque virosque.

Dum mea foemineo syrmate tecta strepunt.

Hinc fluctus, hinc spernis aquas animosa, Notosque

Virque Deos contrà, foemina sola viro es.

Me mea dum negat esse virum formido; vocari

Iam barbata tibi foemina promereor.

Idem ad eandem.

SVccubui generosa tuo, Barlaea, marito,

Et dedimus victas, clara virago, manus.

Nunc chartis ovat ille meis, victoque Poëtae

Exprobrat, & me vult succubuisse Tibi.

Cedo iterum intrepidaeque volo succumbere Matri,

Et Constantinae laudibus esse minor.

At si fortè tuâ est potior mea causa; pudoris

Hoc etiam fuerit dissimulasse mei.

Idem.

Roma stupe. de me Victrix jam nupta triumphat.

Fortunae nunquam sors fuit illa tuae.

Captivus, victusque trahor. mihi scommata Mater

Objicit, & salso perfricat ore scholas.

Tanti undam timuisse fuit. me mergite fluctus,

Mergite vesanos pontus & Ya metus.

Vlteriùs nolo proprio superesse pudori.

Infamis tanto crimine fama mihi est.

Scilicet ascendet doctorum pulpita Mater,

Et timidas cupiet vitta docere togas.

Peccavi, Superi. sexum mutate timentis,

Vestiat ignavos pallida palla pedes.

Aut si Barlaeum cupitis me recta docere,

Signa gerat sexûs tanta magistra mei.

Idem.

ORta mari Venus est. Veneris Barlaea propago est.

Quid mirum? nullas si timet vxor aquas.

Formavit tellure senex mea mebra Prometheus.

Quid mirum? terrae si sua terra placet.

Nec culpa est, timuisse: nec, has sprevisse nrocellas,

Nempe suo duplex causa probata Deo est.

Idem ad Hugenium.

SI fateor peccasse Viros, si prodita facti

Causa, satisfactum non sibi Iuno putet.

Si verè Phrygias, at non Phrygas esse Poëtas

Eloquar, haud factum sit ibi, Iuno, satis.

Si potui placare Iovem tot Versibus, esto,

Thure, satisfactum non sibi Iuno putet.

Si regeram toties, cras altera & altera reddam,

Crede, satisfactum non sibi Iuno putet.

Si scribam pelago matres periisse maresque

Saepè, satsfactum non sibi Iuno putet.

Mollia Barlaeae tu suggere verba maritae,

Mollibus hanc ipsam saepiùs abde jocis;

Suaviter arride: nutu testare, quid optes;

Tange verecundos, nauita magne, sinus,

Basia basiolis superingere mille, vel ultra:

Crede, satisfactum tunc sibi Iuno puet.

Susanna Barlaeus Caspari Barlaeae satisfacienti.

BArbata doctor, succube, ignavâ pedes

Vestite pallâ, de Promethei senis

Luto loquaci massa, terra territa

Liquore noto, terra nascentis Deae

Concussa cunis. euge, basiantium

Non salse Rhetor, qui Sali salem fugis;

Quidquid merere, mas miselle, mas Mari

Impar marique, nolo nescias tuas

Convicte laudes: Teste Mudâ praedico,

Ubi res virum poposcit, & gravior scyphus

Argo natante, grandior clavâ scyphus

Hydram domante, dexteram Alcidae novi,

Edico Mudâ teste, fecisti satis.

Ubi causa vatem, causa non fortis viri

Fortem patronum; teste Mudâ praedico,

Edico & Hagâ teste, dixisti satis.

Expecto mandes, an satisfactor, satis

Fictor, satis victor, satis vector, satis

Hector vocari, doctor an dictor velis.

Ohe, iam satis est.

IAmbe claude miste non claudo, veni,

Compone dissidentium Poëtarum

Composte litem; sicca lis, vinosa lis,

Lis salsa, lis non salsa, de salo exorta est.

YA fremente, turbido Mudae sinu

Spumâ tremendi gurgitis, sub infesto

Viam Ennosigaeo credidit Hugens, suae

Maritus & malus Poëta Barlaeae;

Ac, si vocarent Fata, supremae diem

Adivit horae ab Hoofdio renitente,

Miratus ullum posse tam dubiâ die

Timere, nec timere poculis, mergi.

BAccho fremente, turbidâ Mudae domo

Spumâ bibendi gurgitis, subingesto

Gulam Lyaeo credidit sugens, parùm

Marinus, at bonus Poëta Barlaeus,

Neque, ut vocârint fata, supremis diem

Abrupit horis Hoofdio propinanti,

Miratus ulli posse tam lautâ die

Vacare, nec vacare poculis, mergi.

IAmbe claude miste non claudis, utri

Palmam dicamus è duobus athletis?

Quin ambo censeantur in causa pari,

Si sprevit hic, ubi ille contempsit, mori,

Si constat ambos navigasse

Constanter.

In Pollam.

POllam puellam & bellam amavi, anum linquo:

Quid increpas, puella bella, quae neutrum es?

Cessante causâ nempe cessat affectus.

Apophthegma Morionis.

MOrio stultorum simulavit spargere sulco

Semina. quaerenti, quidnî sereret sapientum?

Non istahec, non omnis, ait, fert omnia tellus.

De CL. Salmasio, cum, praemissa Bibliothecâ, in Hollandiam navigare differret.

1.

SVbstitit Armoricis ingens Salmasius oris,

Dum natat Arctóo sarcina docta mari.

Quàm bene prudentem sine se tibi mille rapaci

Commisisse putas, Ennosigaee, libros?

Ipse liber tot librorum si vectus eâdem

Nave sit, haec duplici pondere mersa siet.

2.

NVda stat in patrio SalmasI littore virtus.

Nunc, age, quem dederis, Patria, disce virum.

Ad libram, Liber & liber, responsa librorum

Libera, cui Liber est sarcina visa, dabit.

3.

QVidquid Aristippum, decuit Salmasium; uterq;,

Quas habui, Ponto, tu rege, dixit, opes.

Addidit hic, pereant; sic te Fortuna lacesso;

Si tabulâ sospes enato, nil periit.

4.

SI facis ad laudem Cynici projecta patella,

Doctaque te solam pascere nuda manus;

Quae non SalmasI est, qui, missis omnibus, Orbem

Quo valeat solus pascere, nudus habet?

Ad Anonymum, Amici fidem iniquè traducentem.

PRave cavillator meriti nil tale Poëtae,

Qui nigro ruis in candida sensa dolo;

Mitte Fidem infidâ Fidei praetendere larvâ:

Detorquere bonae verba, malae fidei est.

Miles è salubri aëre Castrorum ad praesidia lue infecta remissus.

NVlla nec aestivis adii contagia Castris:

Praedatrice domi cingor ubique lue.

Sen.Caesaris infandi Rector bone, vivere saltem

In freto, & in portu me fateare mori.

Corbia (ut rumor erat) Gallis recuperata.

COrbia debilibus, facili conamine, muris

Capta, novo valli robore cincta redit.

Ride posteritas: Infans prudentia nusquam

Tam fuit in plagas ingeniosa suas.

Perdit opes, operam, tempus, socios & honorem,

Vt, quod erat, Galli tutiùs esset, Iber.

Austriacorum è Gallia receptus.

DUm, Gallo cristis Aquilam terrente, superbam

Victrici obruerent Lilia fronde Praes. Ros.Rosam;

Inter discipulos bellandi incredulus omnes

Fertur in hunc Princ. Sabaud.Thomas increpuisse modum:

Ite domum fatui. quid enim nugamur; Card. Richel.Atlantem,

Card. Inf.Infantem & Piccolom.Pumilum sternere credibile est?

L'Estrappade.

Hos etiam, Fortuna, rotas: Tolluntur in altum,

Praecipites lapsu quò graviore ruant.

Ad Ensem meum.

HVmanum fugio, vel justâ caede, cruorem:

Non illâ victor conditione siem.

Laede lacessitus laedentem, ut laedere cesset.

Si me defendis, fide, satis furiae est.

Ad L. Realium, cum Galilaei sidera Medicaea, & ex iis modum definiendae Longitudinis Ordd. exhiberet.

DEspiciat caecum Galilaei sidera vulgus.

Ad populum phaleras: paucis Lectoribus Ille

Gaudebit, quibus inculces, experte Reali,

Nil Ursâ praestante vago per caerula nautae,

Quàm pulchrum est digito monstrari, & dicier, Heic es.

Pro quatuor sphaeris ferreis, in tubos fumarius AEdium mearum impositis.

FVmus homo, impleri fumo malè, disputat Orbem:

At me sollicitum crassior error habet.

Omnia si quadrent, non debuit ille vapore

Impleri; totus debuit esse vapor.

Pro iisdem.

Mille tot ornari reprobant mea culmina Mundis,

Mille probant. Vbi conveniet sententia, fiet

Iustitia, & Mundi, me destructore, peribunt.

Pro iisdem.

AVrea prima fuit, post hanc argentea, post hanc

AErea, post AEtas ferrea quarta fuit.

Hoc Orbem doceat quadruplex & ferreus orbis,

Ferrea, si redeant quatuor, omnis erit.

In easdem.

TOto summa soles habitare Ciconia Mundo:

Vae tibi, nunc totis quatuor exul eris.

Pro iisdem.

SI placet haec paucis; at non, si viveret, uni

Posset Alexandro non placuisse domus.

Ille tribus ter me, quater Orbibus esse beatum

Quatuor invito diceret Orbe virum.

Pro iisdem.

QVi malè contempto tegier fumaria Mundo

Disseris, en carpis quae nec, inique, capis.

Non libuit mundi, libuit faciem dare Mundi

Immundi, poteram commodiore loco?

In monumentum Reipub. Venetae, quod de Alexandro III. Pontifice adversus Fridericum I, & Othonem filium Anno cIɔ Iɔ c lxxx iix. eximiè merita esset, à Pio IV. Pontifice erectum, ab Vrbano IIX. deletum.

VIcto Quiriti Barbarossa calcatus,

Victore Marco, innotuit fide longâ

Tradentis aevi; nulla grandis exempli

Pondus vetustas, livor, ira concussit.

Nunc ipsa veritatis umbra non fertur;

Fit vis tabellae, iniqua nunc manus, quod pes

Olim superbus Caesari, facit telae,

Telae innocenti: ingratitudo delevit,

Quod saeculum nequivit, & dies, ulla

Dies nequibit. Christiane, si nescis,

Papâ docente jam scies, quid intersit

Terrena virtus Coelicae: quod extruxit

Pietate Roma, Vrbanitate destruxit.

In idem.

CAEsara prostratum, Veneto sternente, Quiriti,

Fassa diù, tandem perfida Roma negat.

Perfida an haeretica est? quid erit fas credere, quid non

Credere? Vim Meritis quae dedit, ipsa rapit.

In effigiem Card. Richelii.

MErcedem, pictor? Veniam pete Gallia donet;

Indigni pretium grande laboris erit.

Excidit, infami lapsu, mortalis imago

Conanti diam reddere Richelii.

In eandem.

STupende cardo non fatentis Europae,

Non diffitentis; sed ferentis Europae,

Et sic fatentis; Richeli, genus divûm;

Non te in tabella simplici tuo totum

Vultu intuemur, Trismegiste: personam

In qua triumphas triplicem, unicâ fronte

Reddat necesse est, quae tuam relatura est

Subier totam nata dextra Naturam,

Et Galliam, & Te reddat, & tuum Regem.

Ad Regem Magnae Britanniae, pro Mari libero.

INtempestivas non hostibus, hostibus olim

Promeritas, infers, Carole Britto, manus.

Magne Deûm in terris, quorsum, si pellere possis,

Nolle solo Austriacos, velle salo Auriacos?

In mortis metum.

CVr timeam mortis, quem non vitabo, dolorem?Sonec.

Si nequeo, brevis est, si queo ferre, levis.

Milite Gallo discessum ex Hollandia protrahente.

FAusta soluturo spirarunt flamina Gallo;

Solventi Zephyris in via facta via est.

Ergo dolent Batavi, stupet & subridet Iberus,

Quod Gallo levior ventus & aura sient.

Ad Lesbiam larvâ tectam, arcendo soli.

DEtrahe personam capiti, praepostera formae

Consulis, ut ne sis, Lesbia, nigra, nigra es.

Ad eandem.

SI faciem, ne quà penetrabile Sidus adurat,

Velari crasso tegmine cauta studes;

Me miserum quae larva teget, cui frigida frontem

Ambusto duplici, Lesbia, Sole feris?

Ad eandem.

QVid pice sericeâ formosam lactea frontem

Lesbia, nube nigrâ condis utramque facem?

Redde diem Coelo & mihi, personatula; iniquum est,

Ne pereas uno Sole, perire duos.

In Aulum.

Sen.AVlus dierum plenus, adjici nihil

Desiderat caussâ suâ, sed filii:

Huic senex prodesse, non sibi, cupit.

Quod vivit Aulus, liberaliter facit.

Constantini Hvgenii Epigrammatum Lib. III. Meteorologiae Ambulanti commentataeperipateticae, adversus Aristotelem, Liber Singularis. Munera nondum intellecta Deûm. Ad summum Philosophum & Poëtam Casparum Barlaeum.

Horat.VAtes recludens, immeritus mori, verum negata tentat iter Via.

Senec.ETiam nos aliquid faciamus animose, Simus inter exempla.

Amplissimo doctissimoque Viro Gaspari Barlaeo, S.

DUm te tenebrio malè feriatus exercet, Barlaee doctissimme, quod cur tam obstinatè mecelaveris nondum capio (nisi fortè me anonymum illum suspicaris) ego me ad Exercitum, &, ecce, tecum exerceo. In nova fert animus. Libuit à via divertere, & in majestate sua Naturam ludos facere. Iudica quo successu. nec parce immanibus ausis. Paucorum dierum iste labor, & castrensis; quid autem labor? feriae fuerunt, ambulanti à meridie, pediti vel in equo, siccisae, sicut meus est mos. Adverte, si tanti est, an satìs ἐπιτηδείως, satis alibi venustè vel acutè nugatus sim. Fuit, ubi in specioso paradoxi commento desudavi; nonnullis facilè defunctus. Verba utique ad praevisam rem, praecipiti venâ, quasi ἐκ χειμάρρου provoluta sunt. Congrui, Latinis, pressis adeò & nervosis cum cura uti conatus sum; salvo, quantùm potui, cujusque rei charactere. Rogavi ne parceres. parce tu Scriptori tamen ab ope hìc librorum destituto, aulico & occupato: à quo inter omnes convenire nulam rem bene exerceri posse, non eloquentiam, non liberales disciplinas, legisti apud Philosophum, qui, si Hispanos audias, ad AEbucium Liberalem septem libros scripsit de Veneficiis. Nam crudeli populo scilicet veneficium pro beneficio est, &, si res postulet, atrocissimum facinus diluitur linguae lapsu. Ama me & vale, cum amicis, Vossio, Wicquefortio, Vondelio, &, si ruri non est, humanissimo Hoofdio. Sprangae, in Castris IX. Kal. Nov. Anno cIɔ Iɔc xxxvɪ.

Ad eundem.

DOgmata scrutanti malè vestigata Stagirae,

Non Samio, nec per somnia, visa seni;

Digna focis & avis & libertate Batavâ,

Sin mavis, Batavâ simplicitate, loquor.

Quis mea, quis veterum, quis tu, Romane, quis Hellen

Ingenii subdas libera colla jugo?

Excidit, haec livter tentanti, mascula easu

Dictio, & audaci punxit aculeolo.

Mollior, & quasi de sexu inferiore secuta est

Altera, dum vati languida vena stetit.

Hinc descenderunt similes longo ordine nati:

Fecerunt mas & foemina progeniem.

En jocus est, Barlaee, brevis contempta freti sors,

De quo lib. II.Et furor aestivi velificatus Yae.

Haec praeit audendo Pictoribus atque Poëtis,

Hanc, ignosco, licet serò sequare ratem.

Ad eundem.

Censor severae veritatis, arbiter

Severe falsi; fabulantem fabulas

Suffer Poëtam, parva dicendis mora est,

Parva audiendis; veritati nec jocum

Nec verba vim factura nosti: scilicet

Sic vivitur, Barlaee, sic victum est diù;

Fuco placetur, veritas odium parit:

Aut fallere aut falli student homunculi;

Ad falsa proni, ad veritatem nauseant.

Pluvia post ardorem Solis.

QVaeritur, insano Phoebus quam torruit aestu,

Ut fuerit pluvio Vespere lota dies?

Occurrit ratio. grandi conamine Coelo

Ridenti lachrimuas exiliisse puta.

Rubor vespertinus.

QVi sub nube niger picea quasi luxerat aether,

Vespere praecipiti si rubet, unde rubet?

Convictus peccasse, rubet pudibundus, & ultrò,

Crastino, ait, voveo, Sole serenus ero.

Rubor matutinus.

UNde dies roseis Aurorae tota quadrigis

Manè rubens, madido vespere sera pluit?

Potus enim qui manè rubet quocumque liquore,

Non dubiè toto vespere micturiet.

Hirundo humilis.

SI ruet in terram de Coelo proximus imber,

Cur nondum madidae proxima hirundo volat?

Praesentes adeò rata quas benè praevidet undas,

Jam natat, aaut, ad humum prona, natare parat.

Anas se proluens.

QVae toties se mersat anas praesagula toto

Vertice, sic, inquit, tota madebit humus.

Pavo querulus.

QVid fera praesagit quae se Junonia moestè

Invocat, & planctum planctibus addit avis?

Praesagit miseranda, quibus, quâ sicca superbit,

Jam jam deciduis pluma madebit aquis.

Crepitus operis intestini.

INtestina erepant murorum robora, grandi

Turbine, turbato grandine Terra tremer:

Horribilies instant straturi caedua venti:

Quis concussa metu pedere ligna neget?

Lucerna crispa.

VNde, gelu fluviis instante, volubile sevum

Cincinno Lychnos induit Jonio?

Qui flammis damnatus erat, jam denique cristam,

Servandus fido frigore, tollit adeps.

Luna pallida.

OBtinet antiquum, si, quod venator, Arator,

Navita, Pastor ait, palida Luna pluit.

Testis es, Actaeon, quantas, pallore feroci,

Irâ sive metu Delia fudit aquas.

Luna rubicunda.

LVna rubet: quid tum? cras à tibicine disces

Quàm res sit vero congrua, flare rubram.

Luna Alba.

PAllida Luna pluit, rubicunda flat; alba quid? omne

Dixisti; superest, alba serena siet.

Stellae scintillantes.

QVae grave scintillans portendit ab aethere frigus,

Jam descensuro frigore Stella tremit.

In easdem, Amantis.

SI scintillantes portendunt frigora Stellae,

Illa nimis dubiae sortis imago meae est.

Cum risu micat insolito, si frigore amantem

Non ferit, aut feriit Polla, ferite parat.

Aranta prodiens.

SVdabit paries, & erunt mox flumina rimae,

Submergi metuens prodit Araneola.

Nebula ascendens.

Sol sitit, & nimias (premit ipsos crapula Divos)

Jam jam cogetur reddere potus aquas.

Tonitru, Pluvia, Tempestas.

NEscitur Coeli cur diluat unda fragorem?

Ambigitur cur hanc flamina discutiant?

Juno Jovem saturum tonitru gravis increpat: ille

Mejit, & his, inquit, flamma residat aquis.

Quid Soror & Conjux? rabido suspiria nisu

Efflat, hic est quo tu turbine, nauta, peris.

Nebula descendens.

PRovocat audaci Superos certamine Titan,

Quantas de Terra tollere possit aquas.

Excidit ingens urna Deo: ridetur ab omni

Coelite: non niteat laetior illa dies?

Ignes fatui.

QVid fatuos ignes memorabo? spectra? vapores?

Nescio. si taceat Julia, dicat amans.

Nix.

QVae sit origo Nivis, si non bene creditur ardens

Diva reo barbam vellere Juno Jovi?

Mollius hoc: Tonsore Deum properantiùs uti,

Furtivis avidum basia ferre toris.

Eadem.

Lana fovet pecudes, algens nive Terra fovetur:

Credite, si tepida est lana, calere nivem.

Grando.

COmpactâ divis manibus nive ludere potos

In coelis, acri frigore, dico Deos.

Illa per aetherios praeceps, ubi solvitur, ignes

Gurta fit. hinc nostro frigore grando coit.

Glacies.

FRigore durari fluvios concedo Stagirae,

Quì coëant sanus nemo sat explicuit.

Explico. dum fugiunt tremulae, sine veste, misellae,

Exiles, atomae frigora particulae;

Concurrunt, veluti se, tempestate coortâ,

Muta, pecus mutum, mutua turba tegit.

Compressae faciunt, quantùm testudine factâ

Tu, Romane; ferunt quadrupedem, arma, viros.

Mox, ubi anhelantes nimio sudore liquescunt,

Solvitur acris hyems, effluit unda vitro.

Discite nunc scioli causam, cur proximus haeres

Debeat extremi frigoris esse calor.

Sol, Stellae, Luna.

VAna facem Coeli finxerunt saecula Solem,

Vana quot Astrorum lumina, tot faculas.

Usque adeò Divorum epulas agnoscimus omnes,

Nemo nec Ambrosiam judicat igne coqui?

Sol focus est Jovis, est ingentis nempe culinae;

Caetera Stellarum turba, Deûm foculi:

Luna minus dubiè superarum pelvis aquarum.

Hoc coenaturus Juppiter aere lavat.

Iris.

CVm tot sustineas ac tanta negotia, Coeli

Nuncia, curvatam pondere non stupeo.

Quod vario vultu es, miror minùs; omnia Divis

Ut referas, omni fronte parata venis.

Hinc suffusa pudore rubes, hinc candida risu,

Alba metu, flavâ concita bile micas,

Hinc viridi spem fronte refers, hinc caerula tollis,

Uxor Aristarchi veste, colore, statu.

Qualemcunque voles da, Quintiliane, colorem,

Vna datis unà concolor Iris erit.

Pluvia.

VNde ruit superis tantus de sedibus imber?

Assero, si turpe est mejere, flere Deas.

Stella volans.

STare loco nescit, nec in una sede moratur:

Si non decipimur, lumina, Stella volat.

Nauta cave: cras non dubiè dominabitur undis,

Qui jam descendens sidera turbo quatit.

Terrae motus.

SI pereant quae nascuntur, par pondus ubique,

Semper, & aequali robore Terra ferat.

Sed perstant quae nascuntur, resolutaque durant

Quae quàcumque tui prodiga Vesta paris,

Et benè miramur, si mole molestâ, ut iniquâ

Mente sub ingesto pondere asella, gemis?

Nec malè miramur, si, quà praecordia tendis,

Concutis ingentem mota superficiem?

Parelii.

SOl genuit Soles, vitiatâ nube puellâ:

Fortiter hoc: sed jam jam pater orbus erit.

Quâm similis Divo est turpissima Bestia? fallar,

Ni nimis hos foetus, Phoebe, fovendo necas.

Cometa.

QVâ prodis, crinite, palàm est, insaniet Orbis,

Plurimus incendet pectora nostra furor.

Si dubitat quis, es indicio, qui, vertice raso,

Sic furis, assumpto, Galle, capillitio.

Planeta.

AIo Stagiritam, quae tam vaga in aethere Stella est:

Ambulat tque errat cum duce Aristotele.

Hoc ridere juvat: quasi nollet & ipsa Planetis

Esse minor, septem Graecia clara fuit.

Dies. Nox.

NOcte dieque vices rerum Natura notavit:

Moerorem tenebris, lumine laetitiam.

Quis pudor est, semper tirones discere, quae nos

Nigra docet nox, & candida quaeque dies!

Tandem nec puero, nec iniquâ mente ferendum est,

Quod toties aequâ, nocte dieque, tuli.

Eclipsis Solis.

PHoebus amat, claidusque suam nunc Daphnida, Vestam,

Ambit, & insano deperit intuitu.

Diva Soror, si vel casu, vel amantibus obstat

Invida, nec limos virgo procantis amat;

Liquitur ille, ajunt, animo, fert fronte dolorem,

AEternam nubes abdit opaca facem.

Me ratio diversa regit: jubet, ajo, Sorori,

Ut speculum incompto commodet; Illa venit.

Adstat, & aversam terris se praebet amanti,

Divinâque Deum proxima fronte refert.

Hic obiter te, Phoebe, vides, obiterque recenses

Quam vaga currenti miscuit aura comam.

Tandem compte redi: rogat hoc quae se nec Amantem,

Dum te, non illam tu proce, Vesta videt.

Eclipsis Lunae.

IAm furit, atque alias alio sub cardine fratrem

Cynthia nugatur quaerere amicitias.

Postremò, si lumen, ait jam turbida, pergis

Usque tuum Terris condere, condo meum:

Et latet, & (tantaene animis coelestibus irae!)

Vt lateat, multâ se pice foeda tegit.

Ridet ad haec radio Frater, rabidaeque liquatâ

Cum pice personam detrahit: illa nitet.

Ut niteat (tantâne Deas levitate moveri!)

Proxima ridentem rursus adire parat.

Quàm bene cum terris agitur, quòd, gratis quantùm

Rara, duos inter sit brevis ira Deos!

Maculae Lunares.

VNde, rogant pueri, maculata est Cynthia? non hoc

Solis ab intuitu fusca puella roget.

Maculae Solares.

SVnto, quibus commenta placent, maculae, astra, vapores,

Quae medio Lynceî, non ego, Sole notant.

Si quid inest, quod adhuc nequeat cataracta vocari,

Audiat Hippocrates, gutta serena mihi est.

Paraselene, ante pluviam.

COnsulit oppositam sibi de se Delia nubem;

Hinc illinc divae virginis ora nitent.

Compta lavat faciem. faciem lavat umbra vicissim;

Dumque pari nos & se lavat imbre, perit.

Virgae.

MVlto fune Diis Titan tentoria tendit:

Mortales moniti tecta subite, pluet.

Halos. Corona circa Lunam.

SOla Deas inter coelestem Iuno coronam

Induit: haec regni cum Iove signa gerit.

Quam tu, virgo Deas inter, nec imago coronae est.

Vsque adeò laudem corporis umbra ferat?

Quâ te cingis, aqua est: metuens Actaeona, ut olim,

Pallida, at in Coelis tuta lavabor, ais.

Lancea ardens.

Εὐδία, Mortales, pacem praedicimus orbi:

Vsta Deo Marti lancea displicuit.

Chasma.

TErribiliem Coelo foveam suspecto sereno.

Quis, quid, ubi, quantùm dixeris esse rei?

Nescio, nec pudor est: coelesti lumine cernit,

Quae superant Coeli sidera, sola Fides.

Lapis fulminaris.

DIra Jovis jussu cudenti fulmina Fabro

Excidit incauto malleus, an cuneus?

Neuter. ab intacta tentavit rupe favillam:

Primus ab infracta desilit iste lapis.

Pruina.

TErra tepens, ne putrescat, cum carne saliri

Postulat; hàc hyemem prata bovesque ferunt.

Sal faciunt Sol atque Salum, facit Ignis & AEther,

Ipsa vaporando terra salina sibi est.

Ros.

ACcipe posteritas, quod se scivisse nepotes

Gaudebunt, se non scîsse puderet avos.

Sidera sudarunt nocturno lassa rotatu,

Dum procul est Phoebi qui voret ignis aquas.

Inde graves udo ceciderunt aethere stillae,

Inde frequens omni gramine gutta sedet.

Draco volans.

Hìc est, Astrologi, caput, hìc est cauda draconis.

Vestra nec ignoro somnia, nec patior.

Longa decussari vobis, non lata, videtur

Linea? jam non est linea, jam nihil est.

Ventus.

ESt vento levior quae de spiramine venti

Hactenus in vulgum didita causa viget.

Discite doctores: quibus hìc agitamur, anheli

Naribus exspirant flamina Solis equi.

Ignis lambens.

SI de nocte cui, fato crescentis Juli,

Visa fuit summas lambere flamma comas:

Est qui de nobis exit collectior ignis,

Obvius insurgens frigori, ut interimat.

Sidus Helenae. Castor cum Polluce.

INclamata diu Tethys dormitat, & uno

Spernit adhuc miserûm lumine coeca preces.

Evades Palinure, ambos patefecit ocellos;

Jam vigil effraeni vincla datura mari est.

IAmque opus exegi quod vel levis ira Stagirae,

Vel poterit verum & novitas abolere trimestris.

Cum volet ille Deus, qui animi, qui corporis hujus

Jura tenet, certi spacium mihi finiet aevi.

Parte equidem non hac meliore per ima perennis

Astra ferar, nomenque erit ut vaga nubila nostrum.

Quà patet indomitis Hollanda potentia terris

Nullius ore legar: quin haec per saecla fameque

(Si quid habent falsi) lectorum scripta peribunt.

Ad Barlaeum.

SI Meteorologiam meam, ambitiosè nomini tuo nuper inscriptam nondum accepisti, minus damni est, quàm si te tineae ad coenam vocaverint, raptum aliò ex condicto; Mudam puta, vel ad Vossium, Wicquefortium, Baeckium, aut Vondelium, omnîs homines qui Se praestare student caeteris animantibus. Et, si quid sanè tabellarius sapuit, jam in Myropolio legor gravis autor, vel thuris piperisque sum cucullus, vel scombris tunicas dedi molestas. Sin tradidit ille illustres paginas, Barlaee mi, facinus, mehercule, te dignum facis, et sacri Codicis non immemori Lectore, qui Stulto non respondeas in stultitia sua. Anonymum si sic excepisses, dubitare possem, an non meliùs tibi consultum esset; nisi obstarent quae notâsti obiter, multi ponderis argumenta. quibus cum accedant Herculea illa, quibus, lacessite pugil, amentem jugulasti, atque adeò merentem, (ut qui in Sacris, quae profiteri fertur, voluit videri non legisse τὸ, μεταξύ σου καὶ αὐτοῦ μόνου) assero, & fatentur omnes boni, interfuisse tuâ, & amicorum, ne hoc impunè ferret. Prostrato, mihi denique illudere libuit, & Leonem, ut apud Senecam est, subulâ impetere. Facit hùc Epigramma, quod in capite invenies nonnullorum, quae his addidi ejusdem farinae, sive furfuris. Si inspicere singula dignaberis, in Castris, vel itinere omnia memento nata. excepto quo Realium alloquor, eximium, ut nosti, virum, qui nunc ingentis rei, et suâ curâ dignae procurationem obit. In illo, & caeteris, futilis venae meae genium agnosces. quo cum delectari te tamen, pro humanitate tua, professus sis, etiam hoc aere, nomen aureum, quo me obligasti, dissolui patere. Loquor nunc de tot selectissimis deliciis, quibus tu me partim, partim tuo nomine, cujus ille verax & perpetuus praeco est, Cl. Wicquefortius impertiit. Inter illas quoties attentionem pasco, repeto ejusdem Senecae luculentum illud & subacto aulico, an subtili oratore, dignum: Quocumque, ait, (nescio nunc quo loco) oculum miseris, id tibi occurrit, quod eminere posset, nisi inter paria legeretur. Nobilis et arguta laudandi ratio. At Amice, si te legat, ne hac quidem sibi satisfaciat. de me, ut porrò silere pergas, sincerè postulo. Placet merenti poena, prae encomio, quo me in ruborem agis; dum anguli nimirum acuti cum obtuso comparationem longè venustissimam praeposterè nobis applicas. Rursus in verba Senecae impingo. Acumen Epigrammatibus meis adscribere voluisti. Audi Philosophum, caeteris, si quid video, extantem, quantum de cupresso inter viburna scriptum est: Acuta, inquit, sunt ista quae dicis. Nihil est acutius aristâ: quaedam inutilia & inefficacia ipsa subtilitas reddit. Hac aristâ, quasi virgulâ, crede, mi Barlaee, saepius me castigo; & si quid casu opportuni excidit, quod, nondum refrigerato inuentionis amore, plausum inventori eripiat, aliundè me intueor, &, numquid me, inquam, induo in artificii veternosissimi nodos? Sed haec Senecae item, ni fallor, dictio est: nisi finem facio, totum hodiè recitabo. neque enim diffiteor perpetuò mihi obversari sapientissimum mortalium, cujusque unius gratiâ laxius otiari optem, quàm nunc per istud licet, quo mihi cum officio luctandum est, quia semel recepto. Neque enim fefelli, cum in Castris me quàm densissimis occupationibus distrahi clamavi, & hàc non nihil veniae apud literatos promereri. Solo ultimo bimestri invenio, & stupeo, & indignor, scripsisse me, vario sermone, ad CCXVII. epistolas privatas. Adde rotam Ixionis, &, quàm eò loci Respublica me exerceat, expende: Judicabis quàm angustè tot Epigrammata sederint: per quas rimas emissa gracilitate suâ nimirum punxerint, ut de arista dicebamus. Sed licetne, inquies, per doctorem, cujus tu in verba jurasti, epistolae, sinistram legentis manum implere? sanè, si tertiam invenias, quam ab innocenti servo senex Aulularius poposcit, jam occupata sit. neque occupatior me tamen; qui & ista me nugari testor inter non ausim queri quot avocamenta. Vale tandem, vir doctissime, & vel hac etiam de causa sile, ut sic loqui desinam. In pistrino meo, Aula Principis, biduo post Id. Novemb. cIɔ Iɔc xxxvi.

Constantini Hvgenii Epigrammatum Lib. IV.

cIɔ Iɔ c xxxvɪɪ.

Ad Stellam, Vxorem charissimam defunctam.

COnfundunt elementa vices, Natura noverca,

Ut paterer, voluit me patiente pati.

Nascitur alba dies, nigra nox perit, ut perit omnis

Stella, mei pereunt te pereunte dies.

Ejusdem dextera ègypso, quasi ad carpum abscissa.

ME spondente, sacri coierunt foedera lecti;

Me nectente, duae viximus una caro.

Candori comes accessit Constantia: ne quà

Candida deficerem, saxea facta fui.

Defeci ollapsa tamen, nexuque soluto

Quaesacrarat Amor vincula deserui.

Perfida deserui? non si tortore tyranno

Arguat, evincant ultima jura ream.

Judicet ipsa Fides quo culper crimine, quam, cum

Solvere non possent Fata, scidere manum.

In titulum Celsitudinis Principi à rege Christianissimo delatum.

QVod premis Austriacum vanâ virtute superbum

Verberibus, verbis erigis Auriacum;

Non stupeo, Ludovice; facis quod regula dictat

Justitiae, tribuis, Juste, cuique suum.

In idem argumentum.

ADditur extremis; fieri quod posse negabam:

Cautior exemplo disce quis addat, Iber.

Quae facit hoc meritis, aliquid factura superbo est

Gallia, quod fieri posse, superbe, neges.

In Herois Heravgierii navem, quâ olim Breda capta, ab Hispanis exustam.

IN tabulas furit ultor Iber cum laude nocentes:

Nobilis infami corruit igne ratis.

Quàm serò sapiunt Phrygiae! (neq; enim Phryges) uri

Debuit, ut vivo cespite foeta stetit.

Nunc caret invidiâ factum, Batavoque volente

Saepe vel in portu naufragus hostis erit.

Ad Vrbium praefectos, cautio.

CUi grave commissum valli tutamen, honorque

Principis & Patriae, quâ regis urbe, salus,

Plurima te cautum faciant exempla: juberis

Vincere, si non est vincere, velle mori.

In Aulum.

AVlus in officio est, ex officio facit Aulus

Officium; quod id est officium? officere.

In mortem scelesti à plebe discerpti, mox à patrato immani facinore.

INfame crimen, crimen omni crimine

Magìs nefandum, turpe, dirum, barbarum

Vindicta praesens expiavit, promptior

Punivit omni talione talio.

Cavete sontes, nulla spes fugae aut morae est;

Sanata poena est, claudicare desiit.

Fr. Henrici Princ. Arausionum Anni triumphales, usque ad cIɔ Iɔc xxxvɪɪ.

POstquàm res Batavûm Bredaeque affligere civem

Mauricio potuit sors semel atra Duci:

Praebuit Henrico, Fratri cum laude negatas,1627.

Cincta suo circum cespite Grolla manus.

Sylva, Ducum domus, & Venetûm soror aemula Sylva,1629.

Sylva natans medio gurgite rapta fuit.

Has Poliorcetes objectâ mole coëgit,

Has, quasi Neptunum Marte, fugavit aquas.

Forti fraude, dolo bellace, levi momento

Vesaliam Patriae reddidit atque sibi;

Velaviam Patriae atque sibi. Cum Classe subacta

Hispanas nullo sanguine cepit opes.

Naufrago & armato vitam donavit Ibero,1631.

Ut, quam conficeret, relliqua turba foret.

Mille triumphanti navalem fronte coronam

Captivi madidâ composuere manu.

Solvit ad hostilem flatu duo vincula Mosam:1632.

Venlonae accubuit strata Rumunda suae:

Tertia lassatis Ledaei Castoris armis,

Trajecti subiit pontis habena jugum.

Denique, nec praesens, praerupto monte superbam

Limburgum ferro fecit & aere suam.

Addidit Orsoviam nutu, conamine Bercam1633.

Quo pavidas Rheni penè retorsit aquas.

Harum capta levi furto Divortia furto1635.

Fortiùs ac dicto promptiùs asseruit.

Post tantos sine ube dies, sine labe triumphos,

Quorum quisuqe stupor posteritatis erit,

Ne fuerit, quae magna fuit, quae maxima, virtus

Nassavidûm, ne vis ultima militiae,

Breda fame superata, fame moribunda videndi1637.

Victorem Dominum nunc quoque victa foret.

Tabula è regione Hispanicarum inscriptionum in Templo Bredae appensa. cIɔ Iɔ c xxxvɪɪ.

Auxilio

Solius Dei

Auspiciis

Confoederati Belgii

Ferdinando Austriaco

Hispan. Infante

Cum ingenti exercitu

Frustra succurente

a xxxiii. Julii

obsessam

a xxiix. Augusti

oppugnatam

Fr. Henricus Princeps

AraVsIVs

BreDaM eXpVgnat

SeXta oCtobrIs.

Epitaphium L. Realii, Ind. Expraefecti Philosophiae Magneticae peritissimi.

QVod nec sponte, nec ad noti monumenta sepulchri

Affluis, à saeclo ferreus, hospes, habes.

talis inexhaustum magnetica turba Realem

Cinxit, & à vivi pendula voce stetit.

Quin proprio ductu charis comes ossibus haerens

Ferrea, si liceat, lamina claudat humum.

Magnus enim Magnes jacet hìc; qui pyxide multâ,

Quos voluit lapidem discere, se docuit;

Se lapidem, se Magnetem, se saeculi amorem,

Qui, quia sapiens, noverat & lapidem.

Qui, quia se, lapis, & lapidem, sine pyxide Gangem

Creditur & Boreae victor adisse domum.

Iuliacum olim expugnata.

VIncitur agricolae & Regum socialibus armis:

Gloria in ambiguo set: Mars sceptra ligonibus aequat.

In secundas nuptias Ill. D. de Brederode, & Loïsae C. Solmensis.

SOlmia ridendo praestat quod mille petenti

Nassaviae votis, tot periere dies.

Euge, bonum factum; nisi spe deludimur, unâ

Nocte bonum Feudum nupta Loísa facit.

In I. Beverovicii de Calculo Tractatum.

NOn patior, Beverovici, tua tormina; nullum

Vesicâ, nullum Renibus urget onus.

Duriùs aegroto; totum stupor ista legentem

Fecit inauditâ duritie lapidem.

Exede quod, Medice, intrîsti, saxumque voluta

Quod facis, ut saxo, qui latet, exstet homo:

Extet homo, qui te lapidem, facunde, docentem

Non lapis, &, quo nunc non valet ore, canat.

Quid fugis aut palles? nempe illud flebile pensum

Sisyphi, at hoc Batavi Deucalionis erit.

In receptu ab obsidione Gelria.

AVditur hostis, castra perstrepunt latè

Vago tumultu. Nempe quid? parat pugnam,

Et vellicar nos minatur à tergo?

Non, si quidem sapit. quid ergo, quid turbat

Tam manè, quid molitur? aureum pontem.

Ad Philippum Doubletium ex fracto crure decumbentem protrepticon.

STare loco nescis, infidas, optime rerum,

Crudeles experte nives & lubrica Brumae.

Quid facias? vel si gravior, superanda ferendo

Fortuna est. ne cede malo. si tibia fracta est,

Ne frangi patiare animum: si multa jacenti

Elanguenda dies, noli, generose, jacentis

Doubletii meruisse notam: cum Caesare stando

Disce mori, si Fata vocent: sta corde, supinus

Corpore, dum calli coeunt: contunde dolorem

Euphoriâ: pudeat Majoribus esse minorem,

Fratribus Imperii Batavum. quid inertia longi,

Chirurgo torquente, doles fastidia lecti?

Plurimus haec interrumpet congerro vocanti,

Si vis, collusor, si vis, compotor amicus.

Si non vis, si turba nocet strepitusque dolenti,

Si mavis te, docte, frui sine teste sodali,

Ecce vel invitum fecit Fortuna Poëtam:

Scribere Scazontes vacat, & stanti pede in uno.

In ejusdem lapsum.

I, cole candorem vani cognominis umbram,

Nec fidei in terris nil superesse puta:

Decepere virum summo candore superbae,

Quo nullo fruimur candidiore, Nives.

In ejusdem adhuc aegri versiculos invectivos, de re nauci.

FAcundos gemitus, aegri non aegra, supini

Non prostrata mei somnia Doubletii

Qui legis, exclama, quantos canet integra quondam,

Quae dedit hos tantos Tibia fracta modos!

In eosdem.

DOubletium proprio rabies armavit Jambo,

Pentametrum durâ lege Poëma creat.

Quâ nixus ratione? quid est cur arma ferocis

Archilochi voluit posthabuisse novis?

Cujus clauda vetus decuit vestigia Scazon,

Quì curto truncus maluit ire metro?

Credidit, ut res est, vilem de crimine vili

Historiam senos non meruisse pedes.

Ad eundem.

Ὦ ἵππων ϕίλε, τήν τε ϕύσιν καὶ τοὔνομα λαμπρόν,

Quâ primâ poteris linquere strata die,

Dum callus venit & venienti robora callo,

Quo nondum fueras jure ϕίλιππος eris.

In non impunè mejentem.

MEjenti Cynico, quà noxa est mejere, calvo

Pileus ablatus vertice poena fuit.

Ille quid? exarsit: quis enim neget illud iniquum,

Quod licuisset equo, non licuisset cani?

De Eutycho.

LVstravit Eutychus pater seks filios:

Dixitque claudo, macte, nobilis puer,

Coelestis irae tarditatem tu refers:

Dixitque coeco, tu arbitram justi Deam:

Dixitque lusco, tu unicam Coeli facem:

Dixitque lippo, tu perenne fontium:

Dixitque surdo, tu truces Maris deos:

Dixitque stulto, tu Orbis omnes incolas,

Et, transeas cum caeteris erroribus.

In E. Puteani Gnomas Belgicas.

QVas peregrè corrasit opes, quas exul Athenis,

Non sibi, quas Romae, non sibi, delicias,

Delicium saecli, Patriae vernaculus offert

Immenso Scriptor codice & exiguo.

Infinita sui subiit compendia virtus,

Hellada cum Latio charta Brabanta capit.

Ferte Jovis frondem; servati Civis honorem,

Venloa cum Grudiis me meruisse probant.

Ingentem Erycium, Batavo duce & hoste & amico

Hugenio, reducem, si legis, hostis, habes.

Ad incertum.

PRave senex, cui sera nivem non impluit aetas;

Ne treme, decrepitum non manet ille decor:

Candorem à teneris abigenti, nempe senectâ

Non veniet (nimis est candida) canities.

Ad Typographum Reipub. descriptionem parvo volumine edentem.

FAlleris aut fallis, contracte Typographe; non Res

Publica quam cudis; Recula publicula est.

Ad illustrem virum, obscuro loco natum.

STemmata quid faciunt? nascuntur in aethere ranae;

Terrae divitias infima Terra parit.

Quod splendes Auri est; Auri, quod origine vili es:

Aureus & Terrae filius esse potes.

Flores flori. In eosdem.

SI nec odor constat, nec honor, nec gratia Flori;

Caussa patet: quo flos carpitur ungue, perit.

Flor. 2. 15.

OPpressus Urbi propriae facem flammae

Templisque & aris ipse Poenus immisit,

Quae pasta Dis, infantibus, tabulis, auro,

Septendecim Patriae dies supervixit;

Vt quàtenus Carthago tota Romanis

Non posset eripi, triumphus arderet.

2.2.

PVnica Romanae, Catulo duce, classis, opum vim,

Arma virosque ferens & propugnacula, cessit.

Tum victor: frustra, socii, laceremus & arcem

Et muros: deleta mari Carthago perivit.

2.4.

ALpina, Gallos, corpora, & sub humenti

Coelo educata, sic suas nives constat

Referre; mox pugnantibus fluit sudor,

Levique motu & Solis igne laxantur.

1.9.

DE singulari Roma & annuum & duplex

Jus imperandi fecit: ut corrumpier

Nequeat potestas solitudine, aut morâ.

1.10.

ARdente Scaevola manu, ipso interrito,

Rex pavit, ut si Regis arderet manus.

1.10

OCcisum Aruntem mutuo mox vulnere

Complexus ipse Brutus occidit, quasi

Sequutus usque ad inferos Adulterum.

1.11.

PRincipium belli & finem ter quinque diebus

Quinctium & à stiva raptum fecisse stupemus?

Nempè ad opus festinavit Dictator arator.

1.13.

INcendio urbs deleta, Galle, non fuit:

Quin gratiae debentur immortalibus,

Quod ignis ille Romuli abscondit casas.

Lustrata & expiata Civitas fuit.

11.2.

CAEsa Mari Poeno multarum naufraga classis

Littora terrarum complevit & imperiorum

Intercepta tamen victoria tempestate

Principis ad Populi fastum fecisse videtur,

Splendorique fuit Ponto periisse triumphum.

2.17.

POmpilio violata fuit victoria, quâ nec

Roma satis potuit non pudibunda frui.

Vicisti Viriate cadens: qui fraude necârunt,

Non aliter vinci te potuisse docent.

Ludi augures anni 1638.

QVid querimur, quâ nos Coeli vindicta cecîdit

Vim non praevisae cladis habere manum?

Hyeme praecedenti.Fecimus augurium festivo milite; Gallis

Invitis Batavûm victor Iberus erat.

In Albo I. Frederici Gronovii.

AIn', Gronovi maxime? his angustiis

Jubes amoris arrha stipetur mei?

Peccas, diserte censor errorum, gravi

Errore peccas: non ferunt brevi freto

Immensa claudi, non sit Oceano minor,

Quâ quàm, Gronovi chare, sis charus mihi,

Scribam papyro. Nempe scripturus ferè

Quot hoc libello paginae vacant libris

Egeam vacivis. Judica quid sim potis,

Ubi confluente grandium turbâ virûm,

Quod nec satìs natura fert, Album est nigrum.

De Hispanis in exitu Dunckerk acaesis.

ECce quid hoc monstri est? dicas abeundo redîsse,

Naufragium in portu tam citò fecit Iber.

In diem Natalem filii secundo-geniti Principis Arausii, cIɔ Iɔc xxxɪx.

NAsceris Andreae fatali luce, Batavûm

Mille puer votis, mille petite Patris.

Accipimus Pater & Batavi praesagia; totum

Scilicet ἀνδρείαν te fore fata notant.

Inscriptio Vitaulli, Villae.

QVid faciat laetas segetes nec scire laboro,

Nec vacat; hìc satis est, si scio, quid faciant.

In Tumulum Bernardi Saxonis, VVeimariae ducis.

QVisquis ad hos cineres adstas incatior, horre

Hospes, & exuvias Herculis esse puta.

Pertulit heic Saxo, Patriae invictissimus ultor,

Sacra triumphato condier ossa solo.

Quid faceret? fatis Alciden cedere, caussam

Parca, Nefas, Lethum credidit esse suam.

Interimendus erat, quo non pereunte perîssent

Austria, & innumerae quas parit Hydra neces.

Ad Amicum secundas nuptias suadentem.

QVi laudas nova vota pater viduus mihi, nec te,

Nec me, nec Stellam nosse fatere meam.

Si te, non studeas tua, non cures mea, vili

Libertate, novo subdere colla jugo.

Si me, si quinâ stipatum prole parentem,

Non siet hìc, dicas, nulla noverca gravis.

Si Stellam nôris, non credas ulla dedisse

Saecula, non speres ulla datura parem.

Contra easdem.

Secunda vota plurimus mihi Rhetor

Suadet, vir & puella, nupti & innupti.

Cedam furori mille Syllogismorum.

Quando? inquiunt: mox atque desinent stulto

Placere Libri, Liberi atque Libertas.

Aliud.

DEbentur studiis quae non rapit otia Princeps:

Non vacat uxorem ducere, si liceat.

Proli dura noverca meae sit, & altera proles:

Si vacet uxorem ducere, non liceat.

Nullâ vendiderim pro conjuge libertatem:

Si liceat sterilem ducere, non libeat.

Jam de conjugio missum facitote & agamus

Quod vacet & libeat, quod juvet & liceat.

Aliud.

DVcere me uxorem vultis. Vetulam anne juvencam?

Si vetulam, nolo; si juvenem, nequeo.

Cur juvenem nequeo? ne fortè puerpera plenam

Oppleat agnatâ prole noverca domum.

Cur vetulam nolo? Glacies nec larva locari

Apta, nec est thalamo grata ruina meo.

Aliud.

UXorem sepeli; procul absis altera: par est,

Cui par nulla fuit, nulla secunda siet.

Aliud.

DEsine conjugii votum suadere secundi;

Nolo bonam rursus perder, nolo malam.

E Castris redux.

HAga, meum decus, Haga, Ducum lectissima sedes,

Haga vluptatis tota medulla meae;

En iterum suodre vagae, solennis, amarae,

Asperae, inexhaustae tempora militae

Humidus, ad postem fixis inglorius armis

Advolo in amplexus, patria virgo, tuos.

Accipe, & acceptum nisi dedignaris alumnum

Aspice non torvo blanda supercilio.

Auriaci sint de populis murisque triumphi

Ceperit invictâ castra virosque manu:

Plus Duce victor ero, modò te, pulcherrima, civi

Qui solâ capitur te, patiare capi.

In comessatiunculam Presbyterorum.

PResbyteros hilarâ madidos risisse popinâ

Traditur: exempli copia, Roma, boni est.

Quid si facta simul monitorum & verba sequaris?

Quod Patribus licitum, fratribus esse negent?

In Principis infantem mortuum Gypso efformatum.

VT gravis Auriaco Fati inclementia flori

Praecipiti vitam sustulit exitio,

Qualis inexperto pullum per inane volatu

Elapsum morsu praepete falco rapit.

Intuita has animae exuvias super aethera vectae,

Contactu, formâ, pondere marmoreas,

Diriguit saxo similis tremebundo Mater

Vix modò lamentis pervia, vix lachrymis.

Hei mihi quàm crudo par es nova forma dolori,

De saxo Natum saxea Mater habet.

Saxea Mater, habes quo te solamine vincas,

Parce piè madidis orba, nec orba, genis:

Auriaci Infantis Patriâ potiore recepti

Dimidium docto marmore Terre tenet.

Tantus honorari, parto de morte triumpho,

Non potuit statuâ nobiliore Puer.

In ejusdem morte Matris Auriacae luctus, aëre tempestuoso.

NEmpe meis ultrò conspirat luctibus aether,

Immenso lachrymis confluit imbre meis.

AEthereos fletus Thetys replet omnibus undis;

Tota latent toto littora moesta Mari.

Accedunt Boreae suspiria suspiranti,

Quassa procelloso turbine Terra gemit.

Omnis inauditis reboat mugitibus arbor,

Procumbunt laceris tristia ligna comis.

Claude cavos exhausta sinus Natura, doloris,

Tota dolor si sis, umbra, nec umbra mei es.

Ad eandem, Παραμύθιον.

HActenùs infandum decuit doluisse dolorem,

Hactenùs infanti congemuisse tuo:

Tormina torminibus, fletum vagitibus illis

Non benè maternus non sociasset amor.

Donec Mater eras, & erat spes altera quem fles,

Audîsti lachrymis officiosa piis.

Nunc ubi sublatum Patriae Patrique Tibique

Donavit Patriâ nobiliore Pater.

Quaeque sub incerti nebula latuere futuri

Publica sunt partûs ultima fata tui,

Contentam flevisse jubet nec flere Creator:2. Sam. 13.

Disce Deo siccis orba sbuesse genis.

Impia res lachrymae est, quibus indignata reposcas

Nec genitum Patri, nec Tibi, nec Patriae.

Ad filiolos paucis diebus solearum ferratarum incredibilem peritiam adeptos. Emblema Brumale. Praefatio.

SCazonte claudo convenire σκάζοντας

Per laeve Brumae marmor, ô domus nostrae

Decus atque ocelli, tanquam idoneo versu

Justum ac decorum censui: sed incaepto

Mox expulistis, derepent`tirones

Facti magistri; nec quadrare morosum

Carmen fateri tanta me rei durae

Cognitio adegit, parta tam brevi nisu.

Hìnc, ecce, durum carmen, hìnc stylum vertens

Sermone blando, lubrico, levi & laevi;

Laeves levesque dissero ad natatores.

Favete linguis; Musa, fas, ratio suadent

Aptarier pedem pedi, meum vestro.

Ad eosdem.

AVdaces pueri soleis animisque Batavis

Stare super stantes quos vetat ardor aquas;

Discite qàm non est ludi puerilis imago

Ludicra, quàm jocus in seria vester eat.

Lubrica mortalis vitae via marmoris hujus,

Frigore concreti marmoris, instar habet.

Quisquis in hac glacie stadii meruisse coronoam

Destinat, armato convenit esse pede.

Ferratum virtute pedem si negligit, aegro

Debilis incessu labitur aut titubat.

Nec satis armari est, quibus uti providus armis

Nesciat infaustum tiro subibit onus.

Si laevâ dextrâve gravis, si fortè supinus,

Vel medio procul à pondere pronus abit,

ut benè festinet, turpi conamine, casu

Multiplici, pravâ displicet arte bonis.

Sin medio rectus vitiorum, tramite certo

Virtutis durum sub pede calcat iter:

Nulla nec adversi vis in vestigia venti est:

Aut fugat, aut factas rumpit ubique moras:

Conanti facilè est quidquid molitur, ab omni

Turbine securâ prosperitate natat:

Algeat an sudet, nihili est, constanter utramque

Ingenuâ sortem dexteritate levat.

Donec in optatae felicem limine metae

Mulcet honorato parta labore quies.

Audaces pueri, tales sub imagine tali,

Patre nec invito, semper amate jocos.

Ad eosdem.

CArminis incocti tepidum excusate calorem:

Anni temperiem frigida vena refert.

Pro glacie.

NAturam reverenter habe: quicumque cadentis

Murmura, candentis marmora fontis ama.

Ad Barlaeum.

Vlcimus: audaci cessit Schola debilis Aulae;

Frigida Barlaeo Tessela dante mea est.

Sufficit infelix nutu prostratus amator:

Invidiae finem laurea parta facit.

Pascere subjecto pulchrè placet; alter ab illo,

Gratia rivali facta, triumphus erit.

Accipe, debellate proco Proce, gaudeo victor

Cedere, me victo Tessela dante tua est.

De mirabili herba Te, ad mirabilem Barlaeum.

A Gange nostro non diù petitum Te,

Te sobrium, Te providum, disertum Te,

Suave Te, subtile Te, eruditum Te,

Te gloriosum, nobilissimum Te, Te,

Tecum τι θεῖον, esca coelitum Te, Te,

Jentaculum, promulsis & caput caenae,

Fertur potenti, quodque per leves frustrà

Paeti vapores, quodque per graves frustrà

Bacchi liquores quaeritur, sacros oestro

Afflare vates, arduumque potis Tê

Nil repperiri, prona cuncta diti Te

Proferre venâ, bis valere ptotum Tê

Quod sobrius valebat; ut stupeat cum Tê

Sese esse factum quisque quod sine Tê non est

Genio nec arte. Si fidem meretur Te

Praeco penès te, si quod esse produnt Te

Te teste Te sit; Teste te & bonis Te ac te

Amantibus, teste, me diligenti Te

Ac te, disertè de Te dixit ac de te,

Barlaee, qui te dixit esse totum Te.

In ebriosum febricitantem.

CVr levis AEmylio gravis est medicina? veretur

Quae posset febrem tollere, posse sitim.

Pro Medicis, jocus.

QVaeritur an Medicis nullo Respublica damno

Orba sit: orbari non benè posse probo.

Nempe peremptores hominum si tollimus, unus

Qui vivos capiat non satis Orbis erit.

In Annam garrulam edentulam.

MIramur juveni dentes collabier Annae,

Quos tam perpetuo verbere lingua ferit?

In Annam garrulam edentulam.

MIramur juveni dentes collabier Annae,

Quos tam perpetuo verbere lingua ferit?

De Creditore securo.

MOllis, ais, pluma est quâ somnum debitor hauris;

Mollior est quâ cui debeo, Paule, cubat.

Pauper in coenum lapsus.

TOllere de coeno lapsum properantibus Aulum,

Mittite ait, non tam molle cubile domi est.

Ad Iacobum Myeropium ut c arcerem Gulielmi Bavari Com. Holl. mente capti inspecturum comitetur.

HIc est, Myropi, furor, haec insania vatum,

Res non difficiles reddere non faciles.

Quod sanè poteram verbis petiisse solutis,

Carminis insani lege ligatus ago.

Insani Comitis visuro claustra serasque

Insano Comiti, si vacat, esto comes.

Corona nihil ambines, in scuto cujusdam Gentilitio.

HOc vita, spes & ambitus mortalium,

Hoc splendor Orbis est, coronatum nihil.

Somnium.

QVi cogitando somnio

Et somniando cogito,

Vel cogitans, vel somnians;

Implexa cogitatio est,

Et impeditum somnium,

Seu somnians, seu cogitans,

An somniando cogitem

An cogitando somniem.

In praestantissimam picturam I. à Calcar.

SIc volui, dictus proprio mihi nomine Calcar,

Post me cursuris addere calcar equis.

Epitaphium Iuliae, nullo splendore sepultae.

IVlia pulchra fors, intus pulcherrima, putri

Pressa situ, jacet hìc: pulchrae pulchrique dolete.

O furor, ô scelus, ô atrox injuria Fati,

Tantillùm pulchri tantùm servare sepulchri!

Lydiae, splendidè sepulta.

Lydia foeda foris, intus foedissima, solo

Pulcra sita, jacet hìc: pulchrae pulchrique dolete.

O pudor, ô scelus, ô excors, insania Saecli;

Tantillùm pulchri tantùm servare sepulchri!

In aquas odiriferas, à Legato Lusitaniae dono mihi datas.

FVndit odoratas Batavis Lusitania lymphas,

Et capimus lepidi muneris indicium.

Scilicet, hoc liquidè voluit salsèque monere

Dulcibus, ut salsis auxiliemur aquis.

In effigiem infantis Domini, & Maria matris pomum tenentis.

O Mali damnande malo, Justissime, Malum

Eripe foemineâ nunc quoque, Christe, manu.

Ad podagricum debitorem.

SOlve fidem; frustra est Podagram praetexere: quid si

Promissis nequeas stare? sedere potes.

In aneum pollicem Statuae Ducis Albani, ad P. Hoofdium possessorem.

DA veniam, tua si parcè cimelia laudo,

Queis, Hoofdi, ratio detrahit ipsa fidem.

AEneus Albani pollex nequit esse Tyranni;

Debuit ex illa ferreus esse manu.

Ingratitudo.

SErvire gratìs est nefas & ingratis.

In Gelliam.

QVàm bene conjugii sit onus latura, probavit

Pro ἀυτοφώρω.Quae modo deprensa est Gellia ἐπ αὐ το φόρῳ.

In Pontificios.

PApicolis est pro numine Papa: papae!

In T. Grasvvinckelii Catilinam.

QVae gravis augusto doctè Sallustius aevo

Prodidit insanum verba locuta nefas,

Doctiùs hic, lector, Româque & ab ore rotundo

Hellados ascitis induit eloquiis.

Induit hic, ne quaere quis Hic; vix carmine tanti,

Vix toto nomen clauditur Orbe viri.

Dic modò, ni manes miseret vexare Latinos,

Vt placitum Belgis pro Cicerone loqui,

Crispe, dabis veniam, quae nunc sunt saecla virique,

Post Batavos patriâ primus in historia es.

Rustica.

CΑndida nata fui, cur vivam fusca, rogatur?

Non uno Sol in Virgine mense fuit.

In Πrincipum Auriaci & Auriacae effigies, domi mea.

SI domui non vana Laris tutela; quid isti,

Cum Junone Larem semper habere Jovem?

In Nuptias Pollucis & Lydiae.

NObilis & formosa meo sua Lydia ducta

Polluci Logicè est; ob Genus & Speciem.

In divinissimas effigies Anus & Puellae ab incerta manu.

SI, quis homo post has homines se condat Apelles,

Quaerit homo, hoc primum dispice, num sit homo.

Ad Carum.

SImne bonis avibus Sceverino in littore pransus

Nescio, Care; bonis piscibus esse scio.

Epitaphium Gulielmi Staeckmanni.

STaeckmanni quod humi potuit procumbere, Fati

Legibus, hìc patriâ conditur, Hospes, humo:

Quanti, disce, viri; quantum se condere moerens

Frisia visceribus invidet aegra suis;

Et gstare velit; gestantem quidquid honorum

Arte quis, ingenio, vel pietate gerat.

Omnibus ille aditis, omnes contemsit. acerbo

Hunccine tu raptum funere, Friso, doles?

Sidera restabant: quìd ni properasset, adire

Qui nihil hìc ultrà posset, adire Deum?

In nuptias Principum Gulielmi Auriaci & Mariae Britannicae.

QVanti noster amor, quanti sit amica Britannis

Belgica Regali sanguine vincta, vide.

Inserimus duplici super aurea Lilia natae

Floribus argenteîs aurea mala Rosae.

Consule nunc oculos; num sit color aemulus isti;

Post oculos nares consule, num sit odor.

De Tito & Maevia.

SI quantùm postica places antica placeres,

Iam mihi basiolo, Maevia, tacta fores:

Sic Titus à tergo praeeuntem punxit: at, inquit

Maevia, jam, Tite, da basium ubi placeo.

In obitum Othonis Bar de Gent, Toparchae Didenii, Vezaliae victoris ac praefecti.

DIdenii Herois temerè, Vezalia, ploras

Fessa triumphato condier ossa solo.

Ante duos & bis quinos sic voverat annos,

Hoc si non posset stare, jacere loco.

In eundem.

REs hodiè Patrum & nostro nova contigit aevo,

Civibus ingrata ac hostibus ac sociis.

Didenium intra se condi Vezalia, Galli,

Britones, Batavi flent, & inultus Iber.

In effigem meam, quinque liberorum vultibus cinctam.

QVò genus & formam Constanter opesque & amoris

Intempestivi spernat ubique faces,

Hugenium diâ privatum conjuge Patrem

Hoc armaverunt Fata satellitio.

In eandem.

CIrculus à centro paribus patet intervallis:

Par Patris centro linea, par & amor.

In eandem.

AMbiat omnigenûm doctos prudentia rerum;

Ἐγκυκλοπαιδία est haec Patris Hugenii.

In mortem Proregis Hiberniae.

STraffordus, omni laude celsior, fero

Plebis furori dedicans dium caput,

Constantiâ Catone, vel Paeti manu,

Vel sub Nerone Stoico dignâ sene,

Omnique Stoâ, patriae dolor & stupor,

Ut invidendo clausit exitu diem,

Mortem decoro fecit aggressu levem;

Scelerisque plectens poenitentiâ reus

Flentem popellum, visus est judex reo

Mortis popello tradere, ut flendi, vicem;

Non hanc levis compendii sortem rats

Iniqutate temporum Deo dari.

O dignus innocentiâ viri vigor,

O sub securi nobilis securitas!

In mortem pulcherrimae Matronae, Anae Killigrevv Sub ponte Londinensi submersae, 16. Iulii, Anno cIɔ Iɔc xʟɪ.

IMpia vis Annam vili clausura sepulchro est:

Non potuit condi nobiliore loco.

Grandia praestanti respondent marmora formae;

Bis deno moriens fornice recta fuit.

2.

QVi videt Herculeo stridentem gurgite Solem,

Manè revicturum novit abîsse jubar.

Heu! Britones, instat vstri nox ultima mundi,

Sol subiit vestras non rediturus aquas.

3.

QVid Tamisi Lachesique damus, quod ab aequore nostri

Invida commisit plurima Nympha nefas?

Divinâ Divam facie & virtutibus Annam

Ascivere suis Numina Numen aquis.

4. Iocus.

NOn sceleris, Neptune, tui est, de sospite turba

Unica lethalse Anna quod haurit aquas:

Quà placuit garvitate (lees impunè natârunt)

Virtutumque suo pondere mersa jacet.

5.

PArce supervacuo manes affligere fletu,

Quorum nec latet hìc umbra, nec ossa jacent.

Vilis erat Divae tellus, in flumine moesto,

In terrae lachrymis Anna sepulta fuit.

6.

VAnus ut extinctâ, dolor, & praeposterus, Annâ est:

Si, quamvis abiit, non obiisse potest.

Credimus extinctam Venerem, si fortè per aestum

Ludere gestivit quo fuit orta Salo?

7.

CAussa fuit, cur contemptis pulcherrima terris

Anna sub illustri Ponte subivit aquas:

Egressura mali victrix ludibria saecli

Nempe triumphali fornice vecta fuit.

8.

NAufrage Pons, Arcus homicidae, jacta maligno

Omine in infausto flumine laeva strues:

Quid primus mihi cumque dolor dictârit acerbi,

Annae fata tui criminis esse nego.

Quin Thetidi ignosco. quid, summo gurgite nantem

Si rapuit? falsa est: credidit esse rosam.

Epitaphium Michaelis Mireveldii Pictoris praestantissimi.

AE Mathiae memor aut Thrasymeni littoris, horre

Quisquis es, & Patriae cladibus illachryma.

Parca virûm vitas Pictoris morte peremit,

Arte perempturus quot fuit ille neces.

AEmylium Cannasque puta; Mireveldius istic

Non una Batavûm cum legione jacet.

In effigiem meam ab eodem jam decrepito paulò ante obitum pictam.

O Miranda senis Mireveldi dextera, vitam

Vivida quae toties, nunc moribunda dedit!

Epitaphium Iacobi Geinii F.

AUfer, viator, nobili pedem busto;

Hìc artis, hìc modestiae penu calcas,

Hì Geinium: qui quid valeret in vivis

Nescîsse mortem mirer? ipse nescivit.

Sin penè scivit ipse, noluit sciri.

Fortasse posteri scient. Sciant porrò

Vel nesciant, tam scire Geinius curat,

Quàm qui, sciens quod credidit, quod hìc scimus

Nescire nos scit, & scientias, artes,

Et omne quo tumemus inscii, fumum,

Et hoc putamen, corpus, & nucem cassam.

Infer viator labili pedem busto;

Non artis aut modestiae penu porrò,

Non Geinium, (fefellimus:) Nihil calcas.

In obsidionem Arcis Gennepae.

COncussa crebro tecta, muri, fulmine

Sidunt ruuntque, & incidunt sensim sibi:

Ut Arce quâ potitus es potirier,

Et exhibere mox quod expugnaveris,

Subire quàm superare durius siet,

Et invenire Gennepam, quàm vincere.

Invicte Frederice, quid porrò furis?

cum veneris, cum viceris, vix videris.

In ejusdem munitionem demoliendo institutam, ad milites.

HOc agedum, si fortè capis, vindcita Deorum,

Hoc me, perdendi turba perita, doce;

Quomodò quam nisi delendo non cepimus, Arcem

Servandae ratio proxima destruere est?

Constantini Hvgenii Epigrammatum Lib. V.

cIɔ Iɔ c xʟɪɪ.

In mortem C. Mylii V.N. & M. Zuerii Boxhornii in eandem funebrem orationem.

MYlius oncoctum veteri virtute Batavâ

Pectus, amor Patriae, lingua decusq; meae;

Mylius, Aonidum sacer à lanugine sacris,

Quas ad canitiem credidit esse suas;

Jure suo saecli saturum caput insitus astris

Ivit ad heroas, quos superavit, avos.

Indulge lachrymis, Academia; sive maritum,

Sive sit hoc Natum perdere, sive Patrem.

Quin triplici luctu quantùm pia Mater alumno,

Crede Viro Viduam solvere, crede Patri.

Si lachrymis implexa via est, quibus obruta cladi

Frustra coneris congrua verba tuae:

Accipe sublimis de majestate ZuerI

Quâ flendo saltem voce diserta fleas.

Est aliquid, quod mole suâ se prodere tardus

Inveniat quo non haesitet ore dolor.

Desine nos verò sociis animata querelis

Poscere praeclaro debita justa seni.

Facundam solis hodiè singultibus Hagam

In tanto pudeat funere, posse loqui.

Ad lectorem Poëmatum meorum.

AMice, non amice, quisquis es, Lector,

Lecture, non lecture quae damus, quae non

Damus (coacti blandulis amicorum

Impulsibus, precibusve, sive mandatis)

Momenta vulgo; parce dentibus, parce

Linguae faventi: non meremur aut illos,

Aut hanc moramur: ecce, quanta sunt, ipsi

Edicimus, fatemur & probè scimus,

Momenta non ullius esse momenti.

In effigiem Franc. Arssenii de Sommelsdijck.

OS hominis sublime, cui par Belgica, cui par

Gallia non audIt, muta tabella refert.

Quàm benè conjunctos, quales Natura creavit,

Arssenium pictor reddidit & tacitum!

In effigiem I. Gheini F. Pictoris excell.

GHeiniadae caput impensè pretiosa tabella est.

Quid si Gheiniadae sit caput atque manus?

Ad Christianum filium, ut tam scribendo quàm legendo se exerceat.

REdde vicem, bene paste puer; nimis illud iniquum est,

Quod semper nolis edere semper edas.

Ad Cinnam.

LAc, oleum, vinique cados, quos saepè daturum

Pollicitus Cinna est, hactenùs ore dedit.

Lentule, quid fugis aut cessas expungere; possis

Fortè magis liquidi nominis esse reus?

Coelebs misogamos.

FLaccus adulando terricae, mea sola voluptas,

Occinit uxori, quoties de fornice caldo

Extrahit aut madidâ correptum crine popinâ.

Ergo quid? uxorem pergis me ducere velle,

Intrepidum ne fortè trahat sua quemque voluptas?

Tabacum.

DIfficile est captu & facile est, sine dentibus ore

Extractas terrâ, coelo committere frond es.

Perpetuum mobile.

VAna supervacuo maduit sudore Mathesis:

Gallae pereptuum mobile lingua facit.

In effigiem H. Grotii.

QVidlibet audendi Pictoribus atque Poëtis

Copia, ut est hodiè, non satis aequa datur.

Restituit patriae Grotium sine crimine pictor:

Si vel idem Grotius cogitet, ecce reum.

In eandem, ad Pictorem.

MIlle libros unâ retulisti, incaute, tabellâ:

Exiguo tantus venditur aere labor?

Disce quid exponas; ipsa est quae milite coeco

Rapta Lovestenio Bibliotheca fuit.

Ad Principem, tegete meâ plumariâ aliquot noctibus tectum.

SAnguinis augusti rivos pretiosaque Belgae

Passus es in plumis membra tepere meis.

Redde vicem, Patriae columen, famulumque sub alis

Frigentem sine te perge fovere tuis.

In effigiem Card. D. Richelii.

GAllica cui soli moles incumbit Atlanti,

Cujus ab ore sui nescia se didicit,

Richelium frustrà, Pictor, formare laboras,

Nî similem faxis os humerosque Deo.

In effigiem Abrah. de Mori Verbi Divini Praeconis Matri missam.

AVribus hunc oculisque, Parens anus, excipe natum:

Aurea cum vltu concio msisa venit.

Facundo toties quod praecipit ore batavis,

Dicere & hìc mutum crede, Memento Mori.

Epitaphium Iuvenis Advocati.

MAEvius eloquio Patriae prodesse paratus

Ecce fimus patriam ditat & auget humum.

Triste soloecismi vitium! malè declinando,

Ore quod intendit Maevius, osse facit.

Poena Sycophantae.

IMprobus insani scriptor Caecinna libelli

Contentus paucis Lectoribus, in mala tandem

Vincula, contentus paucis lictoribus, ivit.

Ad Dvisbvrgam, Gerardo Mercatori olim habitatam.

DVisburga mercimoniis olim frequens,

Nunc vasta bello & orba cive Civitas,

Cessa dolere nominis domi ac foris

Laudem sepultam, MercurIque artes bonas

Marti subactas. Civis unicus probè

Hec damna pesat; ecce qui superstite

Et orbitati publicae & Patriae rogo

Famâ perennis, mille Mercatoribus

major, tuetur asseritque posthumam

Mercator unus Teutoburgi gloriam.

Ejusdem Epitaphium.

QVisquis ades, frustra metuis ne fortè sepulto

Sit mercatori tantula terra gravis.

Omnis terra viro levis est, qui tota quod usquam

Terrarum est humeris pondera gessit Atlas.

Ad avarum.

SI plus bono sit optimum,

Et omne magno maximum,

Quid munus usque novum dari,

Nunquam petis novissimum?

Ad Candidatum Iuris.

QVas discis, studiose, vel ipso nomine Leges

Hoc te perpetuò crede monere; leges.

Sacerdos vapulans.

MVltatus & verberibus & verbis malis

Cur se sacerdos vindicare negligat

Rogatus & defendere aut linguâ aut manu,

Οὐ δεῖ μάχεσϑαι, ϕησὶ, τὸν δοῦλον ϑεοῦ.2. Tim. 2.24.

Debitores in carcere.

IN aere dudùm, nuper in ferro sumus:

Qui solvier vult, solvito.

Ad senescentem amicum, ut literis incumbat.

SI stadium nequeas, studium decurrere tenta:

Coepisti canos mittere, mitte canes.

Aggeres damnosi.

AGgere conclusos quisquis possederit agros,

Aggere, perpetuò qui sibi dicat habet.

De mυliere furaci.

INtolerabilius nihil est quàm foemina dives,

Nescio quis quando veterum de conjuge dixit.

Belga, scio, paucis haec qui verancula fecit,

Cui quod habet furto rapit & malè prodigit uxor,

Intolerabilius nihil est quam foemina Dieveg.

Desordre.

TAm sacra Romae res fuit triumphanti

Divinus Ordo, ut ordini quod oppostum est

Nec nominari siverit suis verbis,

Αταξίαν γὰρ ἄτακτος Ἑλλὰς invexit.

In funebres magnatum pompas.

O Vanitatum vanitas!

Ut vita fumus, funus ipsum fumus est.

Fuga temporis.

QVantò virili tempore

Felicior puertia est!

Qui volvier visi, volant,

Qui repere olim, nunc rapi

Vedentur, & mali dies,

Prae semper illis optimis.

Anni fuerunt aurei,

Nunc ferrei sunt annuli.

Crafto Comes Nassavius Sarbruckensis, Carolinae Nassaviae Sponsus, Orsovio cum destinato Socero elatus, Heusdae unà sepeliendus.

SPes fulgidae mortalium,

Quàm fumus estis & vapor!

Vivae parabam Filiae,

Concumbo Patri mortuo.

Ad amicum prodigum rure repentè frugi factum.

TArde agricultor, non rependitur brevi

Adulta calamitas rei compendio.

Nec villa reddet quod liguritum est domi.

In urbe dudum perditi peculii

In fundo, amice, sera parsimonia est.

In fundum aedi sacra votum.

SOli Domino sit gloria, & domino soli,

Qui gloriam Dativ.soli Ablat.solô Dativ.Domino dedit.

In Poëmata doctissimi amici quae destinaverat otia inscribere.

UT sua tam docto tribuam praeconia libro,

Vatum, dico, Deus nobis haec Otia fecit.

Ad Mudam sub Hoofdio praefecto.

FAcunda nunc Heroë, Mvda, facundo;

Serva diserti Satrapae diù canos:

Hac orba luce si semel sies, doctis

Dicere coeca, doctioribus muta.

Poëtas malè Vates dici.

QVis furor est vel praeteriti vel gnara futuri

Vana Poëtarum credere judicia,

Quos, qui veridicus mihi sit, non audeat ullus

Vel de prasenti dicere veridicos?

Nanus ad Gigantem.

ANimata rupes, pugnifer

Immense, formidabilis

Colosse, qui, quod est Deûm,

Mortalibus tanquam pilis

Utare vel crepitaculis;

Si qua orta controversia est,

Quam pertinaci, quod soles,

Sic urgeas conamine

Ut vincier victus neges:

Ne gloriare de mea,

Quam ferre praefers, laurea.

Cedo rationum viribus?

Cedo rationi virium.

In Hispanos.

SPania Graecis optimè insolentia est:

Hispaniâ nil regnat insolentiùs.

Comes Guilhelmus Nassavius Orsovio elatus. ad Vxorem.

QVid mê duar meum privas Christina trophaeum?

Debuit Orsovium condere Nassovium.

In Comitem de Guebrian.

QVam latè videas Heroëm, maxime Saxo,

Tam benè relliquias τόνγε βριῶντα tuas!

Ad Gallam, τὴν ἄητον.

IMproba, quae miserum totâ me nocte fatigas,

Senec.Disce σοφοῦ monitum, Galla, quousque eadem?

Reus in articulo suspendii.

QVid? nocte totâ supplici jejunio

Precibusque lassum desilire cogitis?

Praecede, restim qui choreae ducis, aut

Me trude, Lictor; nemo saltat sobrius.

Epitaph. lethargo extincti.

SPiritus insomni lethargo cessit; Amici,

Quid ploratis? adhuc dormio, non obii.Mat. 9.24.

Mater furis spurii.

INfortunatum mirer me perdere natum?

In furto natum fama paterque sciunt.

In cladem Vezaliensem, ex accenso Pulvere pyrio, 1v. Non. Quintil. cIɔ Iɔc xʟɪɪ. Ad Barlaeum.

HOmo destinatus pulveri, de pulvere,

Qui pulvis est, in pulverem it per pulverem.

Barlaee, pulvis docte, docti pulveris

Olympicique Praeses, & Rector bone;

Ne sperne declinationem pulveris

Indoctiorem; magna pars Vesaliae,

Si calluisset hanc eandem, viveret.

In eandem.

EN, fragili grandes animos in corpore gesta:

Ardeat exiguus pulvis, & umbra sumus.

Patientiae laus.

VIrtus in actione quaedam singula,

In passione quaelibet simul patent.

Suspensus.

NVlli imputanda culpa mortis est meae:

Videre testes mille; casu contigit.

Ad amicum.

AERe tuo gravior fieri non postulo; solum

Da mihi, quod famulo contigit, esse tuum.

In Apellam.

QVaerenti, subridendo respondit Apella,

An placeat Synagoga an Gynagoga magìs.

Ad mutilum sinistrâ.

MAncus es; at certè, quod jussum est, dextera si quid

Erogat, haud poterit scire sinistra manus.

Allusio ad portas sacrae.

Mat. 8.34.Ἐξῆλϑε πόλις εἰς συνάντησιν θεῷ,

Διὰ πλατείας, ὡς ἂν εἰκάζω, πύλης,

Mat. 7.33.Πανόλβιος μὲν, εἴ γ᾽ ἐσῆλϑε διὰ στενῆς!!

Idem.

EXivit obvia tota Civitas Christo:

Exivit, & latâ quidem, reor, portâ.

Beata, si introïverit per angustam.

Cura lienosi.

MEdicus supinum suscitans spleneticum,

Quod Christus aegro, dixit. Illud interest:

Sanate, dixit Iste, tolle lectulum;

Sanande, dixit Ille, surge & ambula.

In suspiciosum.

ULtima suspicio non est sine crimine: non est

Ille probus, quemquam qui negat esse probum.

Suspensus.

UT lapsu graviore ruant, tolluntur in altum,

Quos Fatum, quos & carnificina rotat.

Dimidiae sortis gravior mihi casus, amici, est;

Summa mali causa est, non cecidisse, mei.

Idem.

EXilium est, patriam prohiberi tangere terram?

Ecce dedi exsiliens memet in exilium.

Ad Posthumum.

ME melius non est alieno nomen in aere.

Si mihi non credis, Posthume, crede mihi.

De Gallo & Gellia.

GAllus ab inflato moribundus ventre laborat.

De non inflato Gellia ventre dolet.

Ne mirare domum jugi fervere querelâ;

Scilicet igne perit Gellia, Gallus aquâ.

Laus I. Vallensis Medici, cum in famuli mei acutissimo morbo ingenuè se fateretur ἀπορεῖν.

VAllensis, optimus medentium senum,

Doctissimusque septuageneraius,

Vocatus ad miraculum morbi novi,

Cujusque causas ipse nec penetrat satis,

Nec esse cuîvis aestimat pentrabiles,

Fatetur artem quâsuper qua terdecem

Excellit annos, huic medelae non parem

His aestuare, his haesitare angustiis.

Hoc est senem peritum, & esse virum bonum,

Hoc est foris & intus esse candidum.

Ad candidum lectorem Novi Testamenti.

PLuribus iste liber verbis non discitur: unum

Si capis hìc Verbum, candide, cuncta capis.

In idem.

OPtima Relligio Verbi est unius; & uno

Quae plus dant verbo, credite verba dare.

Ad Laeliam.

TVtior est, qui lentus, amor; violentia damno est.

Si te depereo, Laelia, dispeream.

In Aulum.

AN Iureconsultus sit Aulus nescio.

De Iure non fuisse consultum scio.

In picturam incendii.

NOn stupeo vivas oleum producere flammas:

Tela sed his quod non ardeat, hoc stupeo.

Vellus aureum.

VElleris augusti laqueo capiuntur Iberi.

Sic vos non vobis vellera fertis oves.

De Phyllide.

CIrcumveniri nemo se prudens amat;

Prudentior Phyllis tamen, quae brachiis

Circumveniri quid sit amplexantium

Experta novit, juro per summos Deûm,

Res, inquit, expetenda circumventio est.

Ad Barlaeum: de expeditione anni cIɔ Iɔc xʟɪɪ.

DE tot coronis, ligneis, & querneis,

Et myrteis, & laureis, & aureis,

Queîs se triumphis nata gens Quiritium

Ad arma pronam proniorem reddidit,

Barlaee, fer sententiam, quae debita est

Corona nobis, qui duos exercitus,

Ac de duobus Regium servavimus?

Ad Phyllida de perpetuo mobili.

QVousque motûs vana perpetui doctos

Indago lassat? cuncta perpetuo versat

Natura motu, cuncta sors; ruit Coelum

Et Astra Coeli, & Unda perpetuo motu.

Frustra, quod est ubique, ubique mendici

Ab arte poscunt. dignius gravi curâ,

Stupore docto dignius sit inventum,

Immota, nec vel arte mobilis moles.

Et, heu, reperta est, & meo quidem damno

Immota perstat: nempe perpetuum, Phylli,

Immobile, obstinata, pertinax Phylli.

In Fabulam Percelli Pictoris ὑδροποιοῦ excellentissime.

FAbula Pegasei si non est fontis origo,

Fabellis hodiè vilior historia est.

Aspice quàm Batavae dispar vetus ungula dextrae,

Exiguas ictu vivere fecit aquas.

Attigit hanc leviter telam Percellus, & alti

Fluminis & falsi prodiit unda Maris.

Nauta in procinctu, vento secundo.

NAvita de ventis quis flaret, saepe rogatus,

Saepe lacessitus tot quaesitoribus, Eurus,

Eurus & hic, inquit (crepitu de ventre soltuo

Quale Jovis tonitru est) tandem conscendite, turba

Vectorum; qui se mecum commiserit undae,

Quidquid erit, poterit vento gaudere secundo.

Deses de lecto.

QVam Lecti Lecto lectè data vocula quadrat!

Nil Lecto, Lector, lectius esse potest.

Lectus amicae.

SCande thorum Dominae: si non fandi atque nefandi

Mollia sunt isthaec tempora, nulla dabit.

De Cotta.

LOnga viri sapientis, ait, vel inutilis ira est:

Quod sic Cotta probat: Ira brevis, furor est.

De Gellia.

NItimur in vetitum: gravis hactenus impostura est:

Imponi gaudet Gellia saepè sibi.

De Cinna.

BOnum, profectò, nomen est: ludibrium

Pari repensat protinùs ludibrio.

Debere nulli Cinna vult ludibrium.

Ad D. Franciscum de Melos Exercitus Hispani Ducem, è praelio contra Gallos victorem, cIɔ Iɔc xʟɪɪ.

LVsitane Melos, qui melos triumphale,

Tyro imperandi fortè, fortè vincendi,

Sucessibus non usquequâque tuis cantas,

Ne gloriosus splendidae nimis fide

Primaeque sorti: vitrea est, & infida;

Nec mox Batavos vincere est, quod est Gallos.

Quod si reversus metiare nunc horum.

Vel victor, hastas, saepè, saepè victrices,

Est qui volantem praepeti fugâ Melos,

Docere possit Pegaseïum melos.

Similes labris lactucae.

LActucas oleo graves & acri

Submersas domini vorant aceto.

Lactucas pueri nec acri aceto

Nec tinctas oleo vorare docti,

Vellent perpetuò illud esse verum

Lactucas similes habere labra.

In mortem Auli ebriosi.

NOn cessit Aulus ebrius Cynico seni:

Ut vixit ille, vixit hic, in dolio.

Ad amicum Iuvenem ab inflammatione brachii sanatum.

AMplexatrici sanatus es, Euchyme, membro:

Hac se proripuit parte vetusta lues.

Qui tam praecipiti raptum discrimine solvit,

Parciùs amplecti crede monere Deum.

In puellam dormientem.

DOrmire mors, mors somnus est.

Si dormit haec nec mortua est,Matt. 9.24.

Non dormit haec, sed mortua est.

In natalem meum.

QVarta quater reliquis ad saecula quatuor annis,

Nono mense, die quae sacra Mercurio est,

Nascebatur homo quidam, non bestia; tantùm

Quod nono nasci bestia mense nequit.

Tumor arthriditis sanatus.

QVando tumet mulier, partu tumet illa propinquo:

Quem premit Arthritis, quando tumet, peperit.

Ad amantem.

ESt universo ornatui diversitas;

Fatemur, amens, universo ornatui es.

Ad liberos.

AMate pacem Liberi,

Preciosus unio Unio est.

Ad Aulum, Senem amatorem.

NOn te puellas inter, Aule, denigro:

Denigrat aetas; nempe quae dealbavit.

Pro vicino partu Principis Auriacae.

OMnia speramus. quid non speremus ab illo

Ventre? veni, puer, an fortè puella sies.

Embryo magne veni, & propera, si fortè puella es:

Embryo de sexu bis meliore veni.

Ad embryonem.

NE propera pasci, si debes filia nasci,

Sin es Mauritius, parve, veni citiùs.

De Tullio Spurio.

TVllius in terris Patrem appellare recusat:

Sufficit in coelis, inquit, habere Patrem.

In Thaidem.

SIcut gutta cavat lapidem, res publica, virgo

Desiit esse, Thaïs; non vi, sed saepe cadendo.

Ad lectorem meum.

CVjus curta vides Epigrammata, candidus autor

Hoc agit, ut nôris quàm sit sibi curta supellex.

Ἀρτολατρεία.

IVssa rogare Deum panem dare quotidianum

Roma Deum fecit panem sibi quotidianum.

Ingratitudo hominis.

Mat. 12.40.ἘΝ καρδίᾳ τῆς γῆς ὁ υἱὸς ἀνϑρώπου

Τρεῖς νύκτας ἦν καὶ ἡμέρας, ἕνεκ᾽ ἀνϑρώπων

Ἕνεκεν ϑεοῦ δὲ τίς δίδωσιν ἀνϑρώπων

Τρεῖς ἡμέρας καὶ νύκτας υἱῷ ἀνϑρώπου,

Ἐν καρδίᾳ, τῆς γῆς τόπον καὶ ἀνϑρώπου;

Ad Aulum Advocatum.

PRaxin protervè nunc bonis, nunc & malis

Bonam administras aut malam; prout rei

Bonae malaeve nata fert occasio;

Prout faciendae nempe fert occasio,

Securus, Aule, praxin illam factitas?

Et illud εὖ πράττειν vocas? nec obvia est

Imago Justi, cujus è Coelo manum

Mans sinistram dexteramve bonis, malis,

Vni cuique suam κατὰ πρᾶξιν dabit.Mat. 17.27.

Dos.

DE dote, Natae Jureconsultus pater

Rogatus, unde originem deduceret,

Cum dote do te, dixit, hinc vocabulum est,

De copia satias.

SIc est, amantes, sperno quod plenè est meum.

Si dat puella, sit repentè κόρη κόρος.

Lesbia ἐν γαστρὶ ἔχουσα.

DE Lesbia fortasse si quid invides,

Nec invideo, nec est quod invideas mihi,

Gravis mihi, gravida est tibi: plenè tua est.

Conjugium Nisae & Mopsi.

QVod Nisa Mopso pulchra deformi datur,

Mirum st, amantes? nempe diviti datur:

Extorta egenis pauper est parentibus

Donatione perpete propter nuptias.

In oculos.

CAptus amans oculis caeco duce dicor Amore

Ducier: erroris culpa sit ista mei.

Aspice quàm Stellae geminae sunt fulmina stellae;

His oculis dices me potuisse capi.

Constantini Hvgenii Epigrammatum Lib. VI.

cIɔ Iɔc xʟɪɪ.

Epitaphium infantis in utero Matris στενωτέρης suffocati.

DIvinate viri vates: AEnigmate condor,

Quo non est gravior, quâ malè condor, humus.

Patrem habui & Matrem: tamen invida, an invia, Mater

Quem voluit me non sivit habere Patrem.

Vixi, non vixi. quo possem vivere Jota

Defuit; hoc pariens debuit esse parens.

Denique, si saxo quid huic inscribitis, ecce

Praescribo sorti consona verba meae.

‘Venit in hunc tumulum, quem vivum fata maligna

Egredier tumulo non voluere suo.

Nata mori, vetus & justum est: sed iniqua Deorum

Saevities, nondum nata jubere mori.’

In dissidia Anglicana.

DIssiluit fracto naturae foedere cera?

Colligis admotâ frusta liquata face.

Ignea fax Amor est: Adverte Brittania; quae non

Hac face mollescunt fragmina, non coëunt.

Ad Barlaeum, cum Filiae nuptiis interesse non liceret.

QVi me pollicitus Mudanos inter amicos

Non nisi Fraterno funere fallo fidem,

A Patre Barlaeo geniales inter amicos

Barlaeae sponsâ virginitate vocor,

Cum Socero vocat & Gener & genus omne vocantûm

Cum Patre, cum sponso conjuge Sponsa vocat,

O Sponsi, malè me & frustra tentatis; iniquum est,

Quod mea non potuit sponsio, vestra velit.

Ad Posthumum.

AMbigis unde Ovi vitient alimenta saporem

Foetida, Porcinam nesciat ista lues.

Posthume, quàm demens torquet te quaestio! porci

Ovum si gustes quì sapiat, sapies.

De Gellio.

GEllius invisa nullum de conjuge falsò

Dici crimen ait. Credula res odium est.

Epitaphium Caroli Morgantii τοῦ χολωδεστάτου, Viri fortissimi.

SEcurus, hospes, si Britannus aut Belga es,

Securus in Morgantii sede busto.

Non est furore perciti procelloso

Quod extimescas posthumum viri fulmen,

Nec vivus istâ bile vixit horrendus.

Flagravit irâ mitis, impotentique,

Nons aevus, aestu; canduitque inoffenso

Candore. Naturae fuit soloecismus

Quo cespitavit, innocentibus flammis

Sibi molestus, nemini bono; fortis

Et comis idem victor atque convictor,

Heros herusque laude dignus & luctu.

Quid plura? miles optimus, bonus civis

(Securus audi, qui Britannus aut Belga es)

Soli Patriae dixit bonum sacramentum,

Solis Iberis & malis Sacramenta.

Ejusdem Hydrope extincti.

BIle ferox, cui nec mediâ fervente juventâ

Ulla viro flavam subdidit aequa facem,

Decrepitus nondum viêtos Morgantius annos,

Horridaque his annis hostibus arma tulit:

Pers.Cum simul inflatum propenso sesquipede extans

Tenderet intercus humor aqualiculum.

Quanta, putas, hospes, fuerit, quae fulmine vivo

Tanta super tantis flamma natavit aquis?

Ejusdem.

ILicet, ut Fati sancitum lege magistrâ est,

Senserit humanas & mea flamma vices.

Iverit in fumum, quae me lymphatula fecit

Iucundumque bonis, terribilemque malis.

Non omnis pereo: superavit funera quidam

Relliquus antiquâ mobilitate calor.

Scilicet hos inter tumulos de nocte vagantes

De nostris fatuos ignibus esse puta.

Epitaphium Fr. Augusti Thuani, Criminis rei, quod à se improbatum, in gratiam amicorum celaverat.

QVi jacet hìc, hospes, pravi, sine crimine, coepti

Conscius obtrusâ relligione fuit.

Nec sceleri quidquam probitas contraria juvit:

Commissum sceleri est subticuisse scelus;

Cum violata fides socios impunè negantes

Flectere nec posset sola, nec arguere.

O legum subtile nefas, quibus inter amicos

Nolle fidem frustrà prodere proditio est!

Ejusdem.

AVgustus, hospes, hic jacet, Thuanaea

De stirpe (quantâ stirpe!) nobilis proles,

Ne quaere caussam mortis; ipse nescivit.

Quid ipse? mortis autor ipse nescivit.

Tamen scientiâ hic & ille peccarunt:

Scientiâ mali reus, sed exosi,

Et improbati, & improbabilis contra

Reos negantes, subticendo peccavit.

Scientiâ peccavit & boni judex,

Legis bonae, sed, hercules, inhumanae.

Et quâ Thuanum non feras perivisse.

O summè iniqua juris aequitas summi!

Satìs fuisse debuit virum fortem,

Constantem amicum, non suae reum culpae,

Quod non potuît probare, non probavisse.

In ejusdem mortem, imperitiâ carnificis lanienae similem.

CVm fera damnatum damnandâ lege Thuanum

Traderet infami Gallia supplicio:

Summi saevitiam juris damnante metallo

Irrita displicuit carnificina sibi.

Diriguit Lictor; nec adhuc trepidante Thuano

Abnuit indignam dextera lenta necem.

Ferrea saecla vide: plus est in Iudice ferri

Quàm culpae reus aut ferra rigoris habent.

De ejusdem crimine Iocus.

GArrula gens Galli est: quid ni sit garrula? Gallus

Suppressâ meruit garrulitate necem.

In mortem duc. Cincmartii, magni Galliae Hippocomiae praefecti.

QVod sis esse velis: modus est in rebus, & ex re,

De medio sursum non properare gradu.

Disce secuturus si quis vestigia Magni es,

Quàm primùm voluit maximus esse, fuit.

In reditum card. Richelii Lutetiam.

PAllet Iber, spe lapsus Iber: quo plurima mundi

Machina versatur Cardo quod egit agit.

Pristina Richeliis redierunt robora nervis,

Cessit Atlantaeis pestis adusta toris.

Solve Duci votum reduci, quo vincere pro te,

Quo te complecti, Gallia, pergat habet.

In detractores Richelii mortui.

QVae Cardinali truba supplicem vivo

Subjecit & mentem & manum, nec in terris

Praesentius prostrata numen agnovit,

Ruit in sepultum scommatis, jocis, probris,

Et quidquid ore possit exspui salso

In immerentes impotens vomit manes.

Levis poeplle, ingrata plebs, inhumanum

Serpentis instar; Patriae semel natus,

Atlas, Atrides, Cardo Regis & Regni,

Non debuit denascier; tibi verò

Nec debuit defunctus esse, nec vivus.

In illud cujusdam in eundem, Ex te subortis esca vermibus lates.

VEllitur indignè prostrato barba leoni;

Richelium plebes improba dente ferit;

Dente, sed extinctum: soboles, quo supplice vivum

Nuper adoravit, mordicat ore patrem.

Ilicet, hìc tantùm non falleris impie, natis

Ingratis de se vermibs esca jacet.

In ejusdem cardinalis bibliothecam.

MIlle libros, & mille libros, & mille librorum

Millia magnifici publica Richelii

Cura, bono Patriae, capsis ingesta superbis

Nominis aeterni marmora viva locat.

Quòque voluminibus moles augusta coëmptis

Cresceret in titulos auctior usque suos,

Mille libros & mille libros & mille librorum

Jussit adimpleri millia mille libris.

Desine posteritas ἀπορεῖν quo se agmine facto

Duplicet in multam massa voluta nivem.

Materiam liquit vestris, qui scribitis, aequam

Viribus; omnis ubi Gallia sudet habet.

Scribite Richelium, partos pro Rege triumphos

Scribite & aeternis gesta legenda typis.

Mille libros impletura est quae posthuma famam

Unius capiet Bibliotheca viri.

Epitaphium mulieris prodigae.

ROditur hìc tandem corroso Galla marito,

Qui reliquum vix quod rodere possit habet.

Serò tulistis opem, superi; quia perdere dudum

Uxorem nequiit, perdidit illa virum.

In Schedas Cosmographicas Gerardi Mercatoris ab ejusdem Nepote dono mihi Duysburgo missas.

ESto; nec oppresso bellis injuria Fati

Duysburgo totas depopulârit opes:

Relliqua sit mercaturae pars magna, novusque

Mercator veteri par, potiorque siet.

Invideant alii: tot mercibus unius unas

Mercatoris ego praefero relliquias.

Ad Lesbiam.

DEbellare viros potuisti bella, sed anni

Te de-bellarunt, Lesbia: cede viris.

Barlaei, Ad Tesselam, cum fraga illi mitteret.

TEssela, fraga tibi mitto sapidissima, sed tu,

Tessela, plus fragis ingeniosa sapis.

Tessela, fraga tibi mitto dulcissima, sed tu

Dulcior his fragis crederis esse mihi.

Tessela, fraga tibi mitto fragrantia, sed tu,

Tessela, tot fragis suavior hospes oles.

Tessela fraga tibi mitto plus mille, sed insons

Tessela, pro fragis millibus una satìs.

Tessela, si fragum fieres; tunc Tessela posses

Proximior labris tangere nostra tuis.

Tessela, que mitto, sunt fraga salubria, nam tu

Tessela sollicito sola medela mihi es.

Tessela, si fragum fieres, tunc Tessela, possem

tangere Tessalicas, sed sine bile, genas.

Tessela si fragum fieres; tunc optima posses

In succum verti Tessela tota meum.

Si tecum hoc fierem; tunc, quae miracula! posses

Tessela Barlaeum saepè vorare tuum.

Ad Tesselam Viduam de Viduo, Vidui πρὸς εὐλάβειαν προσφώνησις.

TEssela, ne fragum fias; insomnia vatum

Somnia naturae dissona monstra puta.

Si meret & par grata pari vis reddere fragis,

Porrige Barlaeo tu quoque fraga tuo;

Fragifero duo fraga refer, flagrantia fraga,

Queis fragor argutae flagrat ab ore phrasis.

Porrige cauta tamen: gens insidiosa Poëta est;

Si duo das, cave ne quatuor ille petat:

Denique pro quinto, cave ne flagrantior arte

Plus ultra.Quò Carlus quintus Marte tetendit, eat.

In nuptias cujusdam ab Arsen.

SIcut principio sexûs utriusque Creator,Mat. 19.4

Hìc individuè conjunxit θῆλυ και ἄρσεν.

Ad Olum causidicum.

QVod mala defensas opulenti jura clientis.

Non set, Ole, Rei sollicitudo, rei est.

Certamen equestre Cottae & Maevii.

SI fortè cursu Cotta certet Maevio,

Se judicavit ipse victorem fore.

Benè Cotta judicavit, ex Equo, & bono.

Dies mortualis Δucissae Bulioneae, vicinus natali Maria Nassaviae.

AVriaci nuper decessit FiliaSedani 3. Sept. 1642.: quid tum?

Post biduum Auriaci Filia nata fuitHagae, 5. Sept. 1642..

Auli Diaeta.

AVlus aquam abibit, elixae sunt prandia carnes.

Hujus ἄριστον ὕδωρ οἶνον;Prandium. ἄριστον ἥυδωρ.

Ad Er. Puteanum, quaerentem per epistolam an operaepretium faceret Elogia Imperatorum prosequendo.

ANne operae pretium facias in Caesare multo,

Serius an ridens hoc, Puteane, rogas?

Ecce facis, divine senex, & non facis; illud

Omnia (sic facis) in saecula vivet opus.

Saecula quas laudes (sic non facis) omnia dicent,

Non operae pretium, non operantis erunt.

Boletum medicatum.

BOletum periens medicatum Claudius edit.

Deterius fungis est medicina malum.

In Laonicum hospitem.

PArcite Laonici convivae velle vocari:

Laonicum fama est esse, nec esse domi.

Soliloquium amantis.

ILlustrissima noctium,

Quae tot sideribus meis

Intercedis amoribus,

Quae tot sideribus meis

Non accedis amoribus;

Quorsum tot nocuas meis

Immittis facibus faces,

Et jam dissimilis tibi

Denatum simulas diem?

Quin me vel pluvio Jove,

Vel te, torva, benignior,

Quas magni metuant dii

Tempestatibus obrue.

Non hìc est oculis opus

Non tot sideribus tuis,

Non est te, vaga Cynthia.

Implorantibus hanc facem

Luce difficili viâ:

Nec Sestos mea tam procul,

Nec vasto dirimor mari.

Sicco trajicitur pede

Quâ de perpetuâ Pharo

Invitant geminae faces.

Quas tu per geminas faces,

Non tot sideribus tuis

Illustrissima noctium es.

Spleneticus aeger.

SPlen ridere facit? Medici sanate phrenesin

In Physicis & me, quem lachrymare facit.

Epitaphium Mauritii Hvgenii, Ordd. Conf. à Secr. Fratris unici, incomparabilis.

Hìc jacet Hugeniis major de Fratribus: adsta,

Quisquis es, & Patriae fletibus adde tuos.

Hìc Pietas, hic ipsa Fides, hìc aurea morum

Integritas, hic las & lepor, Haga, tuus,

Hìc tacitè prudens doctrina, modestia, candor,

Hìc sine dente sales, hìc sine felle joci,

Hìc miseri tutela, boni favor, omnis honesti

Delicium parvo pulvere tecta jacent.

Plura legas, qui pauca legis, nisi facta legenti

Obstaret lachrymis multa litura meis.

In ejusdem tumulum.

QVod nigra praetulerit candenti marmora saxo,

Hanc habuit causam provida posteritas:

Candorem Hugenii non marmora posse, quid autem

Marmora? non ipsas posse referre nives.

Ad avarum, munus novum petentem, spreto (sed accepto tamen) priori, quasi infra se fuisset.

LAnea dona dedi, nunc poscis linea: sed jam

Reddidit invisum me mea lana tibi.

Sorduit ingrato de lana munus ovina,

Et de caprina quaestio mota fuit.

Da veniam, nec lanea nunc, nec linea mittam:

Nolo tuam tanti perdere amicitiam.

Ad eundem.

LAnea displicuit merces, vis linea detur.Longitudinem latitudinis expertem.

Linea? polliceor. nempe Mathematicam.

Epitaphium extincti crapulâ.

NOn esse quod non esse fecerit multos,

Non est supori; hoc esset, esse qui non est.

At me, viator, qui nec esse credebam

Non semper esse, fecit esse non esse.

In gratiam Poëta otiosi.

ESt de tribus mortalibus qui turbidum

Pernox fritillum lassat: est cui rota

Versatilis metri rotat mentem & manum:

Est qui soporis optimam sortem ratus

Nec aleâ de nocte nec versu furit.

Quis utrique praevalet? ferat sententiam

Si quis nihil agit, otiatur, aut vacat.

Iste otiatur, vacat hic, ille agit nihil.

Praestat otiari quàm nihil agere.

Studium diversum.

INcendit varios homines diversa voluptas;

Allia vos, alios Alea, nos alia.

De Servo malè commendato.

PErspectae fidei commendas, Pontice, servum;

Da veniam, fidei fidere nolo tuae.

Illum ego perspexi nebulonem, Pontice; posset,

Perspectae fidei ni foret, esse meus.

Poena par, dispar.

SI libeat; sciolos verbis prosterno negantes;

Nugantes aequum est sternere verberibus.

De vario laetitiae publicae apparatu in vicinum Auriacae puerperium.

TVrgent Auriacae vicino viscera partu:

Spes batavis ridet magna minorque meis.

Vel pyrio Pagum quassabunt aera boatu,

Vel: pro re nata nempe triumphus erit.

Ad Tullium.

NOn sufficit, quod promptus est puer, Tulli.

Discerne promptus an manu sit, an linguâ.

Est promptitudo noxia, est item frugi.

Multum interest quod dicis anne agat promptus,

An, promptus id quod egeris puer dicat.

Ad I. Vicofortum Equ. ἄπαιδα, nimio Melonum esu aegrum.

SIccine damnatas, avido rapiente palato,

Sic proditrices gutturis esse dapes,

Sic placuit, Vicoforte, mali lethalia succi

Indere debilibus semina visceribus,

Non aliter quàm si prolem dare prompta petitam

Frigida jam frigens semina poscat ager?

O bone, si cautas fecere pericula fauces,

Nec tua te contra est imperiosa gula,

Parce peregrinis animam laxare venenis,

Appete de Patria candidiore cibos;

Atra quod edit edat genitrix Hispania; solos

Expediat Melos pascere Melonibus.

Adversus contemptores Epigrammatum.

QVi quasi rem nihili spernunt Epigrammata, tentent

Quid siet hoc, toties claudere & incipere.

Ad Gallum suspectae nobilitatis.

QVi nec loco stas, Galle, nec linguâ soles

Constare, nec constas amore, nec fide;

Ignosce, generis, Galle, si ignarus tui,

Vel sponte, vel casu soloecismi reus,

De gente, dico, mobili es, non, nobili.

In I. Catsii Equ. Holl. Synd. ψαμμουργίαν. culturam Villae in collibus arenariis.

FErtilis ingenio fundi multiplice curâ

Fertilitas, labor est vel mediocris Heri.

Cogere ut ingenio sterili sabuleta virescant,

Cura super vulgum fertilis ingenii.

Catsius hoc potuit. Respublica fas in arena

Consilium tanto sumat ab ingenio.

Ad Poëtastrum.

ILla suos, cunctis apponis versibus: ajo

Qui cunctis addunt versibus illa, sues.

AEnigma.

SOlvite Grammatici, quem vobis carmine duro

Quâ videor nodum nectere solvo manu:

Vrbs est Principibus nuper spoliata duobus,

Quae periisse virum non queritur, sed anum.

Ad amicum secundas nuptias suadentem, cum erudita.

QVid me puellae literis, linguis, libris,

Chartis onustae destinas tristi jugo?

Ductam expedire virginem doctam mihi

Et inter autores recensitam nego.

Si quae secundam suscitet viduo facem,

Non digna lectu, digna sit lecto velim.

Cum Th. Grasvvinckelius Equ. librum de Majestate amicissimis verbis offeret.

QVàm benè conveniant & in una sede morentur

Majestas & amor, linguâ calamoque probavit

Qui Majestati comitem tulit Autor amorem.

Pro parricida, paradoxum.

UT quid supplicio dignum par gratia fecit,

Quando Pater natum sustulit, ille Patrem?

Ad furem festinando turbantem, & se prodentem.

QVid properas? propèeras. propè res properes propè restim.

Saepè propè errare es, qui properare pares.

In calceos aulicorum, pedis molem excedentes.

UNumquemque suo se metiri pede quondam;

Vnumquemq; suo nunc mentiri pede verum est.

cIɔ Iɔc xʟɪɪɪ.

Ad Reginam M. Britanniae è gravi tempestate reducem.

DIva Caledonio nimiùm jactata profundo,

Disce quid hoc Coeli turbine Fata velint.

Debet amatqe sequi post nubila Phoebus. easdem

Crede Soli, Solii crede Salique vices.

Ut rota Naturae est, inconcusso ordine rerum

Proxima sunt laetis ristia, fausta malis.

Quantò spe gravior metus est, nox nubila sudae

Praestat & immoto mota procella Mari.

Ecce, Deûm genitrix, summa de Numinis ira

Spondeo propensos in tua fata Deos.

Quot mala nunc pateris, totidem terrâque marique

Omina vicinae prosperitatis habes.

De I. Vander Burgh Ordd. Agente Leodici.

REs patrias agit, & patriis caret exul amicis:

Quaeritur, an sit Agens Burghius, an Patiens.

In Phyllidem.

IMplexi teneris macilentae Phyllidos ulnis

Oscula libatum venimus, ossa dedit.

In obitum C. Vosbergii, designati ad Venetos legati.

EXimium Patriae raptum lugemus ephebum.

Quaero, satis justus num siet iste dolor?

Quem Veneto in terris legarat Patria Divo,

Legatum Divis misit ad astra Pater.

Quis locus est lachrymis? ad Patres nomine nuper

Angelus, ad patrios Angelus ivit avos.

In Vosbergii Patris Constantiam exemplarem.

SPem Patris & Patriae, quem pro virtute vel annis

Non est jure senem dicere, non juvenem,

Vidimus innumero pertusum vulnere, mille

Per tormenta, neci tradere mille neces.

Altera lugentis Patriae spes, altera proles

AEgra novas Patri nunciat exequias.

Qui tot flagra vides tot cladibus inconcussum

Romano Belgam robore ferre senem,

Dic tibi, quod res est; non extat in Orbe Parentum

Plus miser hoc forti, fortior hoc misero.

In annosae Virginis duos amantes mox à sponsalibus mortuos.

SI quis anum ducit, credat se nubere morti:

Nam vel anum nutu ducere velle, necat.

In Psalmos Regios ab Heroë Grasvvinckelio Paraphrasi Heroïcâ versos.

Carmina, sancta piae jussa Parentis ama.

Praescripsit moriens victuro in saecula Nato

Omnia victurum saecula Regis opus.

Solveret hoc individuo jejunia cantu;

Sumeret hos primos ore vel aure cibos.

Non stetit hic Nati pietas: ardentior illis

Imperils doctè gratificata sibi est.

Addidit ad sacra verba chelyn: fide debitor ipsâ

Liberat obstrictam, quâ valet arte, fidem.

Hinc grave, divinum studio fallente laborem,

Sanctius hinc omni carmine crevit epos.

Ecce vicem Fati: Batavo praeeunte disertae

Romano Solymae discitis ore loqui.

In Gallam.

NEscio quid vitii est, postquam me parciùs Olus

Laudat, & incepit dicere Galla probum.

Ad Aulum.

QVos ore praeceps fundis, aut calamo rudes

Inconditosque saepe versus evomis,

Incarminatae praeferunt lanae pilos.

Nisi carminentur, Aule, non sunt carmina.

Deprecatio.

QVod excipi Regina vult domi meae,

Res ardua est quam poscit: omni scilicet

Exceptione major est, ego minor.

In Gallum aegrum.

VIderit Hippocrates quo Gallum pulvere sanet:

Gallus, homo nequam, non valet, atque valet.

Coeci effugium.

TErcentum petiit dono sestertia pauper

A coeco sibi vel mutua plura dari.

Unde habeam? retulit coecus. Tu videris, ille.

Non petis, hic, nisi quod videro? polliceor.

In mortem Marchionis de Gesvre, propugnaeuli Theonvillani minis obruti.

GEvrius, heroï stimulis compunctus honesti,

Ad Luxemburgos victor iturus avos,

Post lethale datum Theônvillae vulnus, honorâ

Caede Theonvillae funere tectus obit.

Quaeritur idignè quem de radiante pyropo

Occupet illustrem nobilis urna locum:

Prospexere Dii tumulum, victricia solus

Condere victorum debuit ossa cinis.

In Hispanos Monasterii conventum procurantes.

PAr hodiè Monachi, par est fortuna Monarchae,

Improbus ad pacis vota recurrit Iber.

Desperatio, quae Monachos extrema timentes

Dura MonasterI vota subire docet,

Cogit & Hispanos extremum quaerere multâ

Desperabundos clade Monasterium.

Iudex.

UT laude judex major & probro siet,

Quod nummus, esse debet, asper & probus.

In cippo Fratris tumulo à vidua imposito.

HVnc tibi cum luctu lapidem fletuque perenni

Unice, supremum munus, Amice, dico.

O si fata velint, lachrymis exhausta, stupore

Saxea, sim lapidis, jam lapis ipsa loco!

Ad Barlaeum, cur Poëmata mea ipsum edere patiar.

AVt vivam aut moriar, si fragilem fero

Securus pelago tradidero ratem.

Pro captu populi, pro genio fori,

Vates excipiar dente vel osculo,

Nîl mirum, comitem te ancipitis viae

Si, Barlaee, fero: caussa gravissima est.

Tecum vivere amem, tecum obeam libens.Horat.

Amans.

NEc me Polla neci, nec Amor, sed uterq; dederunt:

In medium venit & vênit uterque nefas.

Haec oculis, hic non-oculis, haec laedit inermis,

Hic telo, hic face me conficit, haec facie.

Ad Tullium.

INique censor grammatum atque Epigrammatum,

Tulli, meorum, quae rotunda & recta vis,

Et vis acuta; si vel hoc Superi velint,

Dic per Mathesin, oro, quî faciant, uti,

Quae sunt rotunda, acuta sint & recta sint?

cIɔ Iɔc xʟɪv.

In effigiem nobilis Heroïnae, Vtriciae Ogle, τῆς μελικωτάτης.

HOs oculos, illam coelesti fornice frontem,

Hoc nasi decus, hoc oris, & hasce genas

Aspicis, hoc ebur eximii tornatile colli,

Has Veneris, niveum tuber utrumq; pilas?

Ne pete de tacito divinum gutture carmen,

Omne quod intuitu percipis, harmonia est.

Tanta simul sumptis regnat concordia membris,

Nullus ut accedat Musicus hisce tonis.

Nec te falle tamen; nil vulgo dicimus: illud

Non omni temerè personat aure melos.

Is modò, qui Coeli harmonicos per inane rotatus,

Vel tacitam in terris audiet Utriciam.

Jam spectatores oculos ubicùmque exerce;

Auscultatores hìc quoque, Lector, habe.

In natalem Iacobi van Campen, Architecti praestantissimi, qui est 2. Feb. ad amicum.

Campius oppressi vindex sub nube VitruvI

Inter, ain', Februas extulit ora faces?

Nil magis appositum est. edendus luce coruscâ,

Qui lucem terris redderet, ille fuit,

Adde quod expurgaturo tot sordidibus aevum

Lustrica decreta est & februata dies.

In effigiem meam, filiam unicam manu ducentis.

PRocul venustae: ne quidem viduis vaco,

Ne dum puellis: occupata dextera est.

Ad Illustrem Brederodium, in nuptiis Sophiae Filiae natu maximae Cum Barone Christiano à Dona.

INgenium, ingentes animi, splendoris aviti

Stemma, viro dignae & Borusso milite voces,

Factus ad imperium vultus, captura Dionem

Lumina, trux lepor, acre decus ridentis ocelli,

Majestas & amor, calor & prudentia, forti

Melle joci, sale condîtus sine crimine sermo;

Omnia concurrunt & in uno singula ephebo.

Illustris Batavûm sanguis, Brederode, Deorum

Indigetum praeclare nepos, agnosce benigna

Fata tuae, non hoc donum, dare dona Sophiae.

Malum Citreum dono missum Medico imperito.

NOn malè collati videor mihi muneris autor:

Medicum ego malum mitto malo Medico.

In ejusdem funus.

INgratos homines! obiit Medicaster agyrta:

Quanta viro funus, quantula turba facit?

Hem, legio. nihil est: acies immensa veniret,

Si tot humo meritum, quod dedit ipse, darent.

In statuam Veneris in horto meo tempestate subversam.

RIdeo ad excussam, solio constante, Dionem;

Haec animi, haec si quae est, sortis imago meae.

Nil mihi cum venere st, alibì fera regnet Erinnys;

Hìc multo rerum turbine strata jacet.

Pro Cottta, naturâ fure.

INvitis Dominis res contrectare alienas

Cogitur invitus Cotta, fugâ vacui.

In malos & clamosos Musicos.

IPsâ Alphabeti parte nobilissimâ,

Te, turba cantrix, laudo; &, omnis, inquio,

Vocalis ista Musica est, non Consonans:

Liquida est? nec illud. ergo, quaeso, Muta sit.

Furtum è naufragio.

LEmbus ut in Batavo periit modò littore, quidam

Dimidium fracti, qui benè cepit, habet.

Epitaphium Iacobi Vallensis Med. & Michaelis Mireveldii Pictoris, utriusque praestantissimi, Delfis.

VAllensi comes hìc dormit Mireveldius: horre

Belga, minùs fati sic procul hora tui est.

Ambigitur Delfis, fas sit mortalibus istos

Addere, an indigetes inter habere Deos.

Nescio quid fuerint: homines fecisse recordor

Hunc immortales, hunc vetuisse mori.

In natalem principis LXum: qui fuit XXIX. Ian. cIɔ Iɔc xʟɪv. ad ipsum.

IPsa salus Patriae, Pater Unice, cujus ab ipso

Natali toties nascier ipsa solet.

Fas sit ad haec solus sileam cunabula; non est

Dictio quae sensus impleat ulla meos.

Qui sexagenos ità quod numeravis annos

Gaudeo, ut hos idem non numerasse velim.

Quid facias Vati ambiguo, qui, dispare voto,

Quem cupiat fieri non velit esse senem?

In clepsydram.

VErto vitrum; versae redeunt ad munia stillae:

Quisquis herì liquor hàc transiit, hìc hodiè est.

Dicite, queis summo jam descendentibus aevi

Colle parit primas ultima bruma nives,

Vespillo non esuriat, si fata senectae

Clepsydram dederint vertere cuique suae?

In Incendium, quo Hagae Templi Aulici tectum conflagravit, Cal. Feb. cIɔ Iɔc xʟɪv. triduo post natalem Principis.

AVriacis iterùm natalibus assecla, caro,

Dicimus, an charo fulgurat igne dies.

Excipit illustrem cum plausu Patria casum,

Et fabricae tanti tantula damna putat:

Nec sic damna quidem. quid enim? Laquearia Templo

Coelitùs immissae diripuere faces?

Ergo, quod injungit Pietas, jam vertice nudo

Stamus: id officii novimus esse sacri.

Et sacra sub dio facientûm libera Coelo

Vota suus fervor, lumen & aura vehent.

Audiet Auriacis longos natalibus annos

Poscentes demptâ sic quasi nube Deus.

O ego sim vates; ô ut, sine crimine nostro,

Impediant Patriae sidera sola preces!

In idem Incendium ad Pontificios exultantes.

ROma, quid exusti laetaris fornice templi?

Tam tu saeva tui non memor esse potes,

Quàmque tuas toties experta Ecclesia flammas

Pulchrior è flammis exiit usque tuis?

In mortem capite truncati.

CErvice quidam curtus hic Gallus jacet,

Fisco applicatis & subhastatis bonis.

Sera est amici quam velint opem dare:

Nec res nec ipse Gallus est in integro.

Incendii nocturni primus horror.

NVnciat immanis nocturna incendia clamor,

Et metus incerti est major ubique loci.

Felicem, qui cui metuat non novit, egenum,

Quasque vorent flammae non habet, inquis, opes.

O scleus, ô miserum contrâ, qui, pravus inopsque,

Nec se, nec sine se quem miseretur habet!

Epitaphium N. Nutiae, Matronae ditissimae & erga pauperes munificentissimae.

NVtia in hoc tumulo est; cui, si quid mortua sentit,

Non dando vetulas credo dolere manus.

Ingentes habuit, sed quas, se judice de se,

Si non donasset non habuisset opes.

Omnia sic danti, cui se dedit illa, daturum

Omnia ne credas, crede dedisse Deum.

Pro laude propria.

QVos genui laudare licet sine crimine natos:

Quod genui, contrà, non licet, inquis, opus.

Quidquid id est; quod non genui laudare licebit.

Ergo vetas laudem me quoque? me genui?

Ad filios Palimpsesto utentes.

DIscite & hinc aliquid, dociles, mea cura, puelli:

Sicca palimpsesti est pagina, non sterilis.

Scribendi studio assiduis incumbere curis

Vos nec tota quidem vox monet; ecce, πάλιν.

In Censorem nimis acrem.

FLammeus in caecum, zelo turbatus, Apellam

Irruis: at lachrymis dignior ille fuit.

O bone, non servat, perdit praepostera fratrem

Cura; quod induras igne, liquetur aquâ.

In Censorem parùm candidum.

ACris amicorum censor, non curo quòd irâ

Candescas, modò si candidus esse potes.

Terra, Mare, Insulae.

PLana superficies Terrae, Mons; AEquora, Vallis;

Insula quid? Terrae gibbus in Oceano est.

Pro Sartore subitò divite.

DItior est Croeso sartor, quem vidimus Irum:

Miramur si rem fecit? acu tetigit.

Bellum Danicum.

HOlsatiam invadit retrograda Suecia: solo

Divisum Imperium cum Jove Caesar habet.

Terra uliginosa Bataviae, de Venen.

ADdimus hoc etiam ad patriae miracula Terrae.

Est ubi corrodi patiens & viscera nobis

Vulnus alit venis & coeco carpitur igni.

In Frider. Spanhemii facundiam extemporaneam.

EN quis ab ore viri torrens, quàm Tibridis instar,

Quàm de Romano fonte Latinus eat.

Non ex tempore, ne fallas; in tempus, in aevum

Dic, & in aeternum dicere Spanhemium.

In Aulum secundò nuptum.

MIramur Aulum, fronte porrectâ diù

Laevique, vultu nunc obire tetrico?

Habere se dolet miser quod non habet:

Habet secundas non secundas nuptias.

Pro Barone Couvrello, captivo innocenti.

QVisquis ut immemorem Patriae & virtutis avitae

Couvrellum sceleris credis habere reum;

Falleris adspersi pravâ spe criminis: omni

Fortius hoc pectus robore robur habet.

Murus aheneus est qui, ne pallescere culpâ

Inclusum faciat turris ahena, facit.

Ad Lectorem meum.

QVi mala plura bonis legis hic Epigrammata, plus hic

Mole liber, dices, quam bonitate valet.

Pauca, nec inficior, bona do, mala plurima: paucos

Quippe bonos, multos novimus esse malos.

Si sequitur fatum scriptor lectoris, ubique,

Omnibus ut placeat, non licet esse bono.

Senex.

NOn amo praesenti seniô perfectus: amabam:

Ille imperfecti temporis error erat.

Anna moribunda.

VIvit, & affirmant Medici non vivere posse.

Quod facit Anna, nequit; quod nequit Anna, facit.

In Maevium.

MAEvius ut versum voluit vi claudere, verbum

Apposuit quod non congruit. appositè.

Ad Posthumum meticulosum.

POsthume, si, rem cum causis cognoscere, scire est,

Nescio te fortem vulgus habere Virum.

In Dictionarium Latino. Gallicum.

ECce simul corpus veniunt & corporis umbra:

Phoebeae pares lampadis autor agit.

Corpus, inoppressae est virgo facundia Romae,

Umbra, Latinorum Gallica barbaries.

Ergo vides, Lector, quid poma recentia distent

Putribus, è ramo pendula deciduis.

In Renati Cartesii Principia Philosophiae.

NVllus erat toto Naturae vultus in Orbe:

Improba formosam larva tegebat anum.

Nativi pigmenta vicem fraudesque disertae

Implebant: unus gratia fucus erat.

Ut sub nocte diem frustra, sub nube nefanda

Quaereret Ixion. Orbis ubique Deam.

Personam capiti sacrae generosa parentis

Abstulit Heroïs dextera Cartesii.

Jamque, Dionaeos partus agitante Renato,

Prodit ab errorum Diva renata mari,

Osque humerosque Deae similis stat nuda, novique

Floris & intactae Virginis instar habet.

Sic meruit veri vindex audire novator,

Mome? novatorem fecit Aristotelem.

Mulieres apologae.

EN ubi sunt, ubi sunt, infami crimine qui nos

Accusare solent de levitate Viri?

Quàm superent levitate leves, elementa loquentur.

Si levis est Mulier, pende, Vir est levior.

Molitor in hydromyla.

COgor aquam bibere; illud aquae me cogit egestas;

Et, si dentur aquae, vina repentè bibam.

Ad Balsacum cum Poëmatum libris.

ILle ego qui numeris soleo gravis esse solutis,

Ecce traho duris verba ligata modis.

Vir facunde, vir ipsa tuae Facundia gentis,

Excipe non duro supplicis ora genu.

Quem Batava toties in libertate tulisti

Jam satis est vincti si miserere mei.

Ad Posthumum.

MIrus homo dici poscis, quia nempe Poëta es.

Si non insanis, Posthume, mirus homo es.

Ad Aulum.

AVdire vis de nobili prosapia,

Non Civis, Aule; & nullus est qui disputet,

Quid Civis autem? ne quidem civilis es.

Anglia.

BRitanniam lasciviae

Culparier justè negs?

Tamen fateri cogeris

Quòd Insula est, non continens.

Constanini Hvgenii Epigrammatum Lib. VII. Haga vocalis.

In Patris Hagam vocalem.

ACcipe facundam, facundo interprete, Vestam.

Iam nil quod taceat quà patet Orbis habet.

Linguae jura labant, & primus Hugenius Orbem

Edocuit toto corpore posse loqui.

Nulla Domus, Via nulla silet, molesve vetustae,

Horrida adorando saxa vetusta situ.

Saecula num timeat, vel edacia tempora Famae,

Qui facit in laudes garrula saxa suas?

Constantinus Hugenius F.

Ad Amplissimos Hagae Rectores.

VNanimes (non jam Pagi) magnae Urbis Epoptae;

Ordo decens patrii, prime, sacerque soli;

Quorum perpetuis nova se, nova rursus, & usque

Grandior & curis debet & auspiciis

Haga domus Divûm, seu quis mortalia, seu quis

AEstimat aeternas, numina nostra, Deas;

Sumite non duri, vestra de gente Poëtae

Edita non duris verba Latina modis.

Quam fari doceo, docuit me Patria fari:

Debuit has illi patria Musa vices.

Nec venit in partem vestri ambitiosa laboris:

Vestrae laudis erunt marmora, verba meae.

Quis scit an extensae concedent fata sonorae,

Haga loquax melius vivet, an Haga silens?

Aucta, nec invideo, vobis auctoribus esto,

Coeperit Hugenio dum praeeunte loqui.

Ad vias ordine Alphabeti dispositas, Deprecatio.

MAgna minorq; Viae, quarum sibi quaeq; superstes

Vivet ab elogiis garrula facta meis;

Si quibus haec series visa est injuria, facti

Esse mei culpam scite, nec esse mei.

Turbarunt elemnta vices, non Vatis iniqui

Somnia: Beta suum debuit Alpha sequi.

Si sic peccatum, si cui praepostera fraudi est

Litera, de Cadmo sumite supplicium.

Haga.

PAgus eram, sed cura facit me Principis Urbem:

Quid? Comitis nunc, an Principis Haga vocer?

Quos habui Pagus, Comites abiere vetusti;

Princips esse volo; non habeo comitem.

Viae. Ambitus Aulae posticus major. Lang-Achterom.

ANticam de postica si plurima fecit

Me via, posticam cur sinit Haga vocent?

Despicit angustam? magìs est injuria: rerum

Quam facit angustam copia, larga via est.

Minor. Kort-achterom.

QVid si parva solo? plenis sum magna tabernis.

Magnus Alexander mole pusillus erat.

Deinde metu potior spes set; dum crescere possunt

Parva, brevi retrò grandia sorte ruunt.

Via Vestalis. Bagijnen-Straet.

MVlta meum mulier, virgo, non virgo, recessum

Incolit. ut nunc est, ante fuisse puta.

Nil detraxerunt mutatae saecula: solo

Tunc quoque, quod nunc sum, nomine sancta fui.

Rivus. Beeck.

NAviget Anticyras qui te, pulcherri me Pagûm,

Corporis eximii schema referre neget.

Ecce tamen, vel in Anticyris te corporis ullum

Eximii, sine me, schema referre negem:

Me sine, (da veniam) sine quo sis, Haga, cadaver,

Quem solum vivi sanguinis instar habes.

Via scoparia. Besem-Straet.

MArmoreis alibi placeat sibi splendida tectis:

Quod nitidè & frugi splendeat Haga, meum est.

Indulgetur ibi malè sanis sumptibus: illâ

Vertitur, hac melius verritur arte solum.

Portus cerevisiarius. Bier-kaey.

FEsse viator, ades: totâ hìc te prolue Bredâ:

Si vis, Rostochium, si vacat, adde Bremam.

Nec te magnifica satiet liquidissima lymphae

Copia, plus coctae flumina laudis habent.

Aula interior. Binnen-Hoff.

AVla, Venus, Mars, Mercurius, Lex, Curia, Fiscus,

Omnia sunt juris, sacra, profana, mei.

Haga meus nihil est nisi circulus, hospes: at hìc te

In centro Batavi Foederis esse puta.

Incile. Borgh-wall.

IVste stupor mundi, quae parvi nominis HagaeAmstelodamum.

Nomina splendoris credis inepta tui;

Me vide, & excellens dudùm sine compare dicas,

Si non majorem, jam reperisse parem.

Sylva. Bosch.

QVadrupedes olim, bipedes nunc aegra trucido.

Fecerunt homines ferrea saecla lupos.

Facta voluptati, foedis vitiata duel lis

Langueo: dic an sim depopulata feris.

Via Sylvae nova. Bosch-kaede.

HActenus extensi sinem pomoeria Pagi

Inveniant, isto limite stare velit.

Stare negat? jam Fata feris, jam Numina Nymphis

Parcite. so fossam transeo, Sylva perit.

Aula exterior. Buyten-hoff.

INteriore licet quòd sim praestantior Aulâ

Vide pag. 58.VitaulI domino teste, probare queam:

Quanta siem doceat verbum vetus: Exceat aulâ,

Hoc est, hìc habitet, qui volet esse pius.

Via Casuaria. Casuaris-straet.

A signo avis Casuariae sub quo celebre olim Lupanar.SEu peregrina bipes, seu casu multa supino

Nominis autor erat non peregrina bipes,

Tandem praecipuis par sum pertusa plateis,

Deque viâ tantùm, pervia facta fui.

Transitus egressusque patet: quà turpiter hospes

Haeserat in media me, penetrare licet.

Tuta venis, procul hinc omni Sirene, juventus,

Quàque perire soles capta, per-ire potes.

Credibile est, inquis; sed, quod vix credere possis,

Ipsa venustatem praestat abacta Venus.

Pomarium. De Cingel.

Quâ Rhedae Aulicae commeant.ME primam quas de mida vocat urbe fequentes

Curia, me solam jussit arare rotas.

Divinaverunt qui me voluere vocari

Cingula, sic tandem singula facta fui.

Via Gerania. Craen-straet.

OMnipotens mihi magnificum dat machina nomen:

Non accersitis dotibus intumeo.

Vana ferè socias inflant momenta plateas:

Nemo neget solis pondus inesse meis.

Via Danorum. Dene-wegh.

FAbula fert Boreae gentem, quam nomine prodo,

Hac Hagae spolium deseruisse viâ.

Quidquid id est, postahc, petimus, ne, Numen amicum,

Da nos insanos hìc superare Danos.

Via temulenta. Droncken-mans-straet.

EBrius illi sermo fuit, mens ebria, solam

Inter avos qui me stigmate prostituit.

Ebria si dici merear quâ se ebria plebes

Polluit, hoc toti convenit, Haga, tibi.

Fossa Holoserica. Fluweele Borgh-wall.

SErica sit quaecumque suo sibi serica luxu est;

Hanc modò dum laudem non neget Haga mihi;

Quid valeam scivisse patres, quibus omine raro

Intus & in cute ὅλως serica dicta fui.

Angiportum Xenodochii. Gast-huys-steeghje.

UT sileam quod quae ridet latissima, perdit

Semita, quâ Coelum scanditur, arcta via est,

Quod Pietas timor est Domini & dilectio, Anglicano.Templo

Proxima pauperibus tecta dicata docent.

Via Nosocomii. S. Nicolas Gast-huys-straet.

QValiscumque vocer, merui carnari dici.Inter macellum & Xenodochium.

Utrâ plus videor sanguinolenta manu?

Utrâ stare pputas horrendum parte macellum,

Hospes? ab hac lanio regnat, ab hac Medicus.

Sabuletum, Via pauperum. Geest.

EVge, mei cives, dum spiritus hos regit artus,

Spiritus hos animos qui regit Astra regat.

Nec pigeat quod egena sumus contemptaq; plebes;

Geestigh.Ingeniosa sumus; vivitur ingenio.

Via adorea. Gort-straet.

Par sociis & mercipotens quàm maxima quaeque,

Plus est quo sociis anteferenda feror.

Inspice natalem; debetur adorea, dices,

Hìc ubi adoratum nomina fecit ador.

Fossa. Gracht.

Statuariorum.MArmora me angustam faciunt & nuncia famae

Saxa. vide per quae strata, viator, eas.

Quantus hic est splendor quas exhibet Haga viarum,

Quarum quae visa est infima, marmorea est!

Forum herbarium. Groen-merckt.

ESto, meae possint aliarum cedere doti;

Nulli perpetuo Vere virentis honor.

Hìc acuunt frustra senium vel edacia dentem

Saecula: quotidiè floreo fronde novâ.

Angiportus macellarius à soro in Aulam. Hal-steegh.

NIl mediocre crepabo; Propontidos, Hellesponti,

Cimmeriae, Thracum faucis imago mea est.

Hospes, in Euripo es; sed quo discrimine praestem,

Ipse puta, hic homines evomit, alter aquas.

Via Sylvesetris sive lignea, brevior. Korte Hout-straet.

ME quoque praeclaras inter venerare plateas,

Quamvis fortè brevi de trabe curta ferar.

En Appendix majoris viae.ego quam tribuis videor meruisse coronam:

Una bonum finis pulchra coronat opus.

Latus orientale Anterioris Sylvae. Hout-zijde.

MAgna minorque meo clauduntur limite Sylvae.

Hìc ubi se vexet tota Mathesis habet.

Ambitus & centrum fit idem. si disputat, ecce

Cogitur extremum dicere quod medium est.

INnumeris aliae jactent sua compita tectis,

Quod stupeant magìs hìc civis & hospes habent:

Una Media est via inter anteriorem & majorem Sylvam.domus, paries uni ùam nectit Hugenii.equili,

Absolvit, quâ non amplior una, viam.

Iani Henrici via. Ian Henricks-straet.

SAt sit ab Henrico nomen deducere: Ianum

Nescio; ni clausum significare velis.

Scilicet huc adigens vestigia Pacis & AEqui

Et Coeli, Henrico & me duce, carpis iter.Versus Curiam & Templum.

Fossa magnatum. Heere-Gracht.

O Quibus illustrem resero subeuntibus Hagam,Ab oriente intrantibus.

Discite, quis sit hic & quantus, ab ungue, Leo.

Cujus ad extremum dominis via splendida pontem est,

Plures quam Dominos vix habet Haga domos.

Via ponticuli. Heul-straet.

POnticulus quo clausa fui, cui debeo nomen,Sub quo Rivus cuommeat, strato platea tectus.

Desiit, ad laudem nominis, esse, mei.

Nobile id est hodiè, quamvis ignobile, cujus

Est in propatulo splendor, origo latet.

Via Scortaria. Hoere-pad.

CVr Sylvae parti nomenclatura pudenda est,

Hìc ubi tot latebras fas habet atque nefas?

Pro toto partem, totum pro parte docemur

Sumere: an hìc aliquid fortè Synecdochici est?

Credo. sed ista meae certè non aequa figurae est,

Si sit curva mali semita, recta boni.

Via Nov'-alta. Hooge-niew-straed.

QVi vitio postica mihi centum ostia vertis,

Aciipe quà sociis anteferenda ferar.

Ut sileam quae sit grandis praestantia gibbi,

Quod, quae dimidii est Orbis imago, mea est;

Hoc loquor: hàc Batavûm splendet Respublica mecum,

Quod supta veteres alta sit, & nova sit.

Via sublimis. Hoogh-straet.

ALta, potens, merui tecum, Respublica, dici,

Alta situ, ectis ardua, merce potens:

Sed qui fortè meo jactabitur advena fluctu,

Non secus atque alto cymba voluta mari,

Alta mari, dicet, meliùs collata, vocaris,

Die Lunae Mercatorio.Quam toties pleno sidere Luna replet.

Via Sylvestris, olim restiarium. Hout-straet.

SI talem videat, qui talem restio vidit,

Festinet propriâ claudere reste diem.

Ille ferat vivus rerum incrementa mearum,

Ille ferat retrò semper iisse suas?

Eadem in planitiem hodiè exporrecta.

ECce quod in terris nescivit tota Mathesis;

Linea nascebar, vivo superficies.

Via nobilis Idae. Ioffrou-Iden-straet.

ARbitrium nudis si quae dedit Ida deabus,

Gaudeat hoc etiam nomine juncta mihi.

Vicit ibi Venus; hìc Veneres. Ne fallere verò

Tu, Pari; vestitas haec dabit Ida deas.

Forum Vitularium. Kalver-marckt.

QVi mihi das teneros vitio, malè sane, boatus,

Corrige te, & quanti laus siet ista vide,

Una quòd innumeras inter clarissima solos

Psal. 51. unde plecti dicuntur monachi à miscrere ad Vitulos.Subticet ad vitulos cantio sacra meos.

Coemeterium. Kerck-hoff.

PArcite de vestro pinguem contemnere fundum,

Putria nunc utero quamlibet ossa tegam.

Si quis ad extremum ducet sua fata tribunal,

Inveniet stantem quo jacet Haga loco.

Aditus ad viam Veneris.Via Catenaria. Ketting-straet.

QVi Venerem sectaris, amans, adverte quid ipso

Ad Venerem ductrix nomine praecipiam.

Invenies Venerem; sed, quae resipiscere cogat,

Proxima stultitae est, crede, catena tuae.

Agger acanthinus. Kneuter-dijck.

HOc nihili est, quod quae patior via lata vocari,

Quovis AEdili judice vicus eram.

Hoc pluris, quod in Orbe omni portumque laremq;

Quae daret exactis Bohemiae.

Ergo quod excedens dixit Cornelia Lesbo,

Vel dic, vel debes, Elisabetha, mihi.

Via Veteramentaria. Lapp-straet.

CVlta tepensque frequente foco malè Lappia dicor.

Quamlibet ad Brumam, Lappia, versa tuam.

Haec domitas Arctos exarmatosque Triones,

Haec Borean, Lappae, strata nivesque necant.Claud.

Via suffaranea, ubi olim restiarii. Lorre-steegh.

PEccavi? punita fui, me vindice. tanti est

Tornatae fraudis lora subisse locum.

Cautior ad frugem rediit meus incola. dicam

Omnia? fecerunt me mea lora probam.

Fossa Templi Lutherani. Luthersche-Kerck-gracht.

NOn nihili est quòd flexa feror, sed simplice gyro,

Totum Serpentum tu, Tiberine, refers.

Romae curva via est, tantùm subcurva Lutheri:

Ambigis an rectae proxima sit potior?

Forum pediculare sive scrutarium. Luyse-marckt.

MVltipedem heroëm nostrum ne despice, prae quo

Nuper, & heu nimio, quadrupede, Haga, tumes.

Quem cui praetuleris, non est res dicere multùm

Ardua: pauperiem hic inventit, ille facit.

Forum Nundinarium. Merckt.

QVidquid agant sociae, tot mensam sola Lucullis

Instruo, tot grandes impleo aqualiculos;

Ut, si quis turbam videas, quaesiveris, hospes,

Quis tot sufficiens expleat ora cibus.

Pondera si rerum, molem, numerumque, exclames,

Quae tantos valeat perdere turba cibos!

Sed magè post epulum clama, quod vespere sero

Mille mei revehant fercula mille coqui.

Via molaria. Mole-straet.

QVas adii quondam procul absunt limite prisco

Ipsâ protrusae prosperitate Molae.

Da veniam Civis: tua te pomoeria fallunt;

Mendacem Cereri grandior Haga facit.

Via Talparia. Moll-straet.

MOllior est mii dura silex, quàm mollior olim

In mea perpetuò quadrupes exta furens.

O qui me rigidis armasti provide saxis,

Sic tua cum talpis molliter ossa cubent.

Angiportum Lusciniae. Nachtegaels-paedjen.

Qua hìc prima ante paucot annos audita.TOt mea donavit Batavis Philomela nepotes,

Ut multo vilis sanguine facta parens

Laude sibi raucos videat vix cedere corvos.

Sic vos non vobis nidificatis aves.

Via nova. Niew-straet.

NOn fugio te, Praetor; habes quo nomine gratesA Curiâ in Austrum porrecta.

Auctori referas saepe superque meo.

Discere justitiam monitum & non temnere leges

Civibus Haganis nuntia missa fui.

Eadem.

CVm nova, prima fui, cujus de divite centro

Ivit in Australes linea prima plagas.

Nunc nova sum toties, ut jure novissima dicar.

Credis? anum juvenem summa senecta facit.

Via nobilis. Nobel-straet.

CLara situ, formâ, titulo, natalibus adsto;

Elige quâ, livor, carpere parte velis,

Excusa solas, quibus olim indigna vacavi,

Hugenii cunas; omnia magna vides.

Stemmata ne nomen dederint, dedit hercle nomisma

Nobile: & hinc pretii pars fit, olere rosam.Roosennobel.

Via nobilis brevior. Korte Nobel-straet.

PRincipibus placuisse viris, laus infima; summa est;Vbi Palatium principis.

Solis principibus non placuisse viris.

Auriacis, summâ major: sed maxima multò,

Esse peregrinis Galliae, Angliae, Bohemiae.

Laude sient sociae patior quâcumque superbae:

Vnica de multis Regia recta via est.

Via Borealis. Het Noord-eind.Vbi Palatium Principis.

PRincipibus placuisse viris, laus infima; summa est,

Solis principbus non placuisse viris.

Auriacis, summâ major: sed maxima multò,

Esse peregrinis Galliae, Angliae, Bohemiae.Regibus hospitio.

Laude sient sociae patior quâcumque superbae:

Vnica de multis Regia recta via est.

Eadem.

FLuxa fides fluvio est; qui queris iter Mare versùm

Non amnem in Batavis, me cape, habes comitem.

Forum Boarium. De Osse-merckt.

NIl meruere Boves, animal sine fraude. quid autem

Sigula, si facit hos carnificina reos?

Quadrupedes certè quàm non moriantur inulti,

Ossibus hìc bipedum proxima saxa docent.

Suburra. Het Pad-mos.

PArs potior toto est. si fons Venus una venusti,

Tota venustati subjacet Haga meae.

Ergo quid? indigno compellor nomine Pathmos:

Dicta domus Venerum debuit esse Paphos.

Via Sacerdotis. Pape-straet.

NOn ego Presbyteris, ne te cognomine fallam,

Non ego sum Papae strata, Cuculle, tuo.

Vestra joco, Patres, proavis, non lata, vocabar;

Vestra, quibus Papae, sed via lata, placet.

Area. De Plaets.

NOn licet in pagis Hagam censere, nec inter

Oppida: quod medium est, dicitur Haga Locus.

Haga quod est ego sum. quin, si contendimur, hospes,

Pars Hagae dubites dicar, an Haga mei.

TU decîde nihil: quantùm, dic aequus utrique,

Crevit hic è loculis, crevit & ille locus!

Via Plantaria. Pooten.

QVi de non hominum pedibus mihi, quisquis avorum es,

Fortuîtâ nomen sorte pedestre dabas,

Excuses hodiè culppam, si videris autor

Tot mea quadrupedum frangere saxa pedes.

Eadem.

IN fatis fuit, è plantâ mihi crescere nomen,

Seu foret herbarum, seu foret illa Quibus frequentissimè teritur.pedum.

Plantaria obliqua. Kromme Pooten.

PArcite me curvam probris incessere; non est

Nomenclaturae vilis origo meae.

Hìc Aquila, hic serpens Epidaurius icone curvâ

Vivit, hic obliquis gressibus, illa Pede curvo. Krommepoot.pede.

Fossa Principis. Prince-Gracht.

Mosa fave. quod florenti fuit Ostia Romae,

Ad tua pertingens ostia portus ero.

Taedet arenosos Hagam perrepere colles:

Illa diù nimium sedula, pigra gula est.

Ergo, novis si quid veri est in Vatibus, olim

In Mosam & Mare usque porrigenda.Fossa bonis (avibus?) piscibus acta ferar.

Duplici ordine Tiliarum septa.Area principis. Prince-Pleyn.

ELige an objicias tiliam an Palatia nobis,

Et numerosa quidem vel nemorosa veni:

O nec Hyla melior lassorum fabula Vatum,

Voorhout.Sylva, vide, dudum * Prima, secunda mihi es.

Eadem in crucem strata.

CVjus inexpletae violarunt viscere talpae,

Imperium terrae sancte decussis habes.

O plus praeteritis sapientia saecula! Patreis

Scivit in hoc signo vincere posteritas.

Eadem ubi domus Amsterodamensis.

OMitto sociis quâ praesto laude, quod ingens

Includi pateris, Amsterodama mihi,

Glorior hàc potius, superans memorabilis ipsos

Quae Grotio Area parva Ducum.Ostendae titulos: Area magna Ducum.

Via fulcraria. Raem-straet.

NOn pudet aridulis ortum quod debeo ramis,

Cedere me veterem dum fateare Pulcherrimis aedificiis instructae.novae,

Quantum ligna novis concedunt arida ramis,

Arboribus rami, Ramus Aristoteli.

Via lima. Scheel-Hol.

INsani dixere specum, speculantibus Hagam

Quae primo speculam praesto sub introitu.

Altera pars laudi est. etenim novus, Advena, mundus

Strabo Belgis Scheel.Haga sit. & fit me nota Strabone novo.

Fossa Sparganaria. Schetel-doecks-Haven.

NEc risum, nec probra fero. si foeteo, praestò est

Publica nutricum quae lavet unda manus.

Si vel deficiant lymphae, nec purior ulla est

Prima meis Regum fascia, nec melior.

Via Scholaris. School-straet.

Vbi olim Schola Latina.DIlige quisq; Scholam juvenilibus impiger annis:

Grande tui pretium meta laboris erit.

Otia quam duro succedant lauta labori

Indice me disces: hìc schola facta σχολὴ.

Portus. Speuy.

SIve quòd hoc σπούδει mercator & advena vico,

Sive, quòd hac nimiae fauce spuuntur aquae,

Quod sum dicta siem, videant queis vane character

Et levis à verbo gloria parta places.

In freto viximus moriamur in portu. Senec.Hoc mihi; pertaesum Pelagi, clarissime morum

Arbiter, in Portu te voluisse mori.

Via epilimenos. Speuy-straet.

SI quà displiceo, commune, Lutetia, tecum est;

Si placeo, par est laudibus illa tuis.

Pedibus rotisque frequentissima.Sordeo, quòd placeo, & tecum; quae sordida non est,

Sordet, eog, nisi sim sordida, displiceam.

Angiportum Stabularium. Stal-steegh.

SVspice me; qui scis homini quid bestia cedat.

Tanta ego sum, quantùm est inter equum ac equitem.

Via foetida. Stinck steegh.

DEsine posticas vitio mihi vertere sordes,

Quae mihi conferri, virgo superba, doles.

Si tibi non dicunt quàm sis injuria nares;

Consule candidulas quaeque puella nates.

Via epipyrgos. Toorn-straet.

ME duce non errat subiturus culmina quorum

Haganus pridem sidera lambit apex.

Cede viâ quaecumque via es quâ repitur: isthac,

Isthac, mortales, itur ad astra viâ.

Forum cespitarium. Torf-merckt.

Non hoc, caeca, capis, quae sceptra ligonibus aequas,

Quaeque ligone mihi quae gero sceptra dabas.

Cespite Olim ager pascuus.vivebam vivo, mox caesa Ingentisossâ, quâ naves vehuntur.profundo

Vulnere, non vivo cespite vivo magis.

Portus novus. Veer-kaey.

DEerat adhuc centum statio bene fida carinis.

Hoc ego (re prius an nomine?) facta fui.

Aspice, re quondam, nunc par cognomine solo,

Vix nova te videor, Vera vetusta, minor.Oppidum Zeland.

Via Veneris. Venus-straet.

ESte procul, qui suppresso mihi nominis ortu

Quasi Veenstraet.De vili Batavûm cespite vile datis.

Ecce quot & quoties habitor calcorque puellis,

Eet non jam Veneris dicite, sed Venerum.

Eadem.

UT vegetanda suis pascuntur viscera venis,

Omnivorum pascit plurima vena Forum.

Hisce bonis, his de melioribus optima venis,

Jure meo venae nomen adepta fui.

Forum porcarium. Verckens-merckt.

TAm non eximii taedet me nominis, ut me

Taedeat unius vix satìs esse meum.

Si videas quae nostra adunt in tempora sordes,

Omne forum porcos educat, omne sues.

Forum Piscarium. Vis-merckt.

HUc ades, huc Hagae sapienti turba palato,

Hìc infensa bonis Piscibus esto frequens.

Nempe pedem frustra Sceverino colle fatiges:

Hic procul à salso littore littus habes.

Via Flandrorum. Vlamingh-straet.

QVando erit illa dies quo se pertaesa Tyranni

Belgica cognatis reddet amicitiis?

Flander amans Batavûm solo cognomine Frater,

Nunc ego; si dextram junxeris, Haga tua est.

Prima sive Anterior Sylva. Voor-hout.

PAssa meis modicum tiliis illudere Vatem

E duplici simplex ordine Stoa fui;

Passa vel Hugenium. Postquam quincunce stupendo

Impleor, & sylvam spissior umbra refert,

Laus levis in vitio est: olim satìs uncia fecit,

Quincunces numeros multiplicata peto.

Eadem.

ME quoque Nassavii ducunt in saecla ligones:

Perpetui, quando non ero, Sylva Ducis?Arborib. auctiorem procurante Principe.

Eadem.

HAgae delicium, cantate frondis amictu,

Saepe Poëtarum laurea, semper amor,

Nobilis &, non hàc deliri, στοὰ cuculli,

Rara diù prisco Sylva decore steti,

Et placui simplex Batavis? si digna videri

Nassaviis vellem, ter triplicanda fui.

Hinc spatiis multo nuper quincunce repletis,

Spissior aestivos arceo tota canes.

Quid non Auriaco metuant victore Brabanti,

Gloria cui Sylvae non satis una fuit?

Stagnum sive Vivarium. Vijver.

QVi nostram, pueri, Tiliae spectatis ab umbra,

Discite perspicuae quid valeamus aquae.

Si quod agunt homines vapor est, & fumus, & umbra,

Ambiguum est potior es sit an umbra rei.

Idem.

PRoxime mons, exsculpte mihi, mihi, qualis AdamoVijverbergh.

Costa viri mulier; quantus es, Eva mea es.

Tu mihi Caesareo lacerasti viscera partu,

Visaque sum patulo vulnere tota mori.

Sed vixi lacerata magìs; bis laesa revixi,

Laeta bis; en, liquidas consulat hospes aquas.

Inveniet sudo duplicem Jove, vivere laevi

Fronte, levique ipsam fronde superficiem.

DIsce, nepos Batavûm, quàm non rationis egebat,

Qui me defunctam vivere dixit avus.

Collis vivarii. Vyver-bergh.

GArrula gens si me nondum cecinere Poëtae,

Crede, mei mutos reddidit ipse stupor.

Ipse adeò vix expediam quâ parte diserti,

Quâ primâ, quâ me posteriore canant.

Quidquid in hanc certè magni quis dixeris Hagam,

Poscere te dotes plura fatere meas.

Scilicet, unda propè est, oculos si Fata dedissent,

Narcissum jubeat me mea forma sequi.

Vbi olim Scopi sagictariorum.Ripa stagni. Vijver-kaey.

PRistina me telis impendit & arcubus aetas:

Postera magnificam fecit amatque viam.

Illa mihi semper malè collimasse videtur:

Haec semel & verum sic tetigisse scopum.

Via curruum. VVagen-straet.

SI domito redeat, rhedâ sublimis, Ibero,

Prima triumphantem festa reduco Ducem,

Hostica si quaerat, victrici classe tremendus,

Littora, quaerenda est Ostia ponte meo.

Hinc Patriae, hinc Pagi favor est: hàc ambior Orbi:

Prima peregrino syrmate pompa mea est.

Moenia arboribus consita. VVal-cingel.

IGnari per aprica pedem qui maenia fertis,

Discite ut his subitò venerit umbra locis.

Ut Phaëtontaeas fertur fraterna sorores

Perpetuis virides cingere busta comis;

Hìc etiam in Morinos nuper producta minantes

Plurima perpetuis frondibus hasta viret.

Vivarium. VVarande.

QVae quadrupes multo quondam mihi fecerat antro,

Incola sanâsti vulnera multe bipes.

Plaudat quisque suae; mea non ingloria laus est,

Hìc habitare homines, hìc habitâsse feras.

Sylvae latus ad Austrum. VVegh ten zuyden het Bosch.

EXeat è Sylva, nimiâ quem noxia quercu

Umbra monet puri Solis aprica sequi.

Annus inaudito brevis est discrimine: distat

Frigus ab aestivo Sidere ponticulo.Quo Sylvae fossa sternitur.

Via occidentalis. VVest-einde.

OCcidis, occidisque diem me teste, Sol.

Ambulo, me metam teste laboris adis.

Credimus hoc vani: sed enim te meta ruentem

Non tenet, occiduum nulla moratur iter.

Hac partim te parte sequor: non me mola, non me

Occiduo, ut visum est, limite fossa stitit.

Infinita feror: tecum, Sol, Carole, tecum

Perpetuâ Vlterius prosperitate ruo.

Occidui fontes, si non occurritis, ibowesterbeeck.

Vos decet Hesperio tandem confundere Baeti,

Tam longas Hagae Principis esse manus.

Via Zulenia. Zuylen-straet.Vbi Gymnasium Latinum.

SAcra Musis.novem dominis privatum postfero, quisquis

Hos dederit mecum perpetuandus agros.

Zuyl, Belgis Columna.Pila stylusque dedit nomen; placet omne utroque

Nomine: ego Patriae fulcra stylosque dabo.

AEdificia.

Balistarium. Affuyt-huys.

TRuncus iners fusi sine me jacet hydra metalli;

Os aliunde, duos hinc habet illa pedes.

Hoc decies aeris pretium est, quod masla superbi

AEris obaeratam se ciat esse mihi.

Theatrum Anatomicum. Anatomie. Ontleed-camer.

MItte probro Civi suspendia vertere nostro:

Omne malum finis pulchra coronat opus.

Caesareum sit stando mori: generosior ille est

Caesare, qui sua post funere stare potest.

Senatus Brabanticus. Brabandsche Raed-Camer.

QVi vetus ignorat verbum, πλέον ἥμισυ παντος,

Ille mei censor non sat ìs aequus erit.

Impero littoribus Mosaeque Marique Brabantis

Fortè nec haec tota est fimbria veste minor.

Si minor est; vivus Pater est cui debeo partem,

Qui totum dabit est Filius Auriacus.

Vbi Concio Gallica habetur.Sacellum aulicum. Cappel van 't Ηoff.

TEmpora mutantur: fuit olim Belgica Gallo-

Belgica, nunc bello Gallica facta fuit.

Hinc ego, Christicolis doctè vernacula Gallis,

Principibus pateo sancta magistra viris.

Nec talis mihi plaudo tamen: laus altera praestat;

Rarior est quâ me dote tumere decet.

Toto sum pretiosa solo, sum nobilis ipso

Tumulis Alberti & Iacobae Bavarae & c. Comitum Hollandiae.Pulvere, sum Batavis ossibus & Bavaris.

Quam cinis & manes animant, quam puvlis honorat,

Quam faciunt umbrae vivere, non moriar.

Templum Coenobiale. Clooster-Kerck.Quod in officinam Tormentariam versum, denuò sacris dicatum fuit.

A Jove principium feci, cum Numine quondam

Propenso sacris fabrica sacra fui.

Bella profanarunt bellam, sortemque nefandam,

De bella Bello bellica faeta, tuli.

Florentis Bello Patriae successibus aucta

Bella iterum Bello & Belgica facta fui.

Discite mortales à me; de fine beato

Spem non ambiguam, qui bene coepit, habet.

Hortus sagittarius Arcus lignei. Hand-boogh-Doelen.

QVaestitum est quis, Apollo meis tyronibus autor,

An magè formandis utilis esset Amor?

Caece sagittator, fatuis dominare Githaeris:

Plus mihi, Phoebaeâ qui sapit arte, sapit.

Hortus sagittarius Arcus chalybei. Voet-boogh-Doelen.

ELoquar, an sileam si cui natura noverca est

Artifices inter nomen habere meos?

Eloquar. Hìc virtus vitium est: accurrite lusci;

Plus videt hìc oculus, quàm videant oculi.

Aedes Sclopetaria nova. Nieuwe Doel-Huys.

NEmo mihi luxum saecli vel inutile marmor

Opprobrio justè verterit aut vitio.

Nassaviâ fundata manu confinia Coelo.

Quidquid agat Livor, non malè tecta levo.

Dicat,an exemplo factum sit moris inepti,

Splendida magnificas arma docere Scholas.

Gyrgathus. Dol-huys.

QVisquis ad haec casu divertis claustra viator,

Sic sanum fatuos crede monere meos:

An dolus an dolor, an fatum nos hisce latebris

Clauserit, & serò quaeritur & temerè.

Claudimur, hoc satis est. satis est? nimis esse fatemur,

Quodque sumus, solum fecerit esse nimis.

Hoc age, ut hìc faciant aliena pericula cautum,

Si quis Amans nimis es, sive Poëta nimis.

Templum Anglicanum. Engelsche-Kerck.

O Mea si tanto constaret fornice moles,

Quantùm te Coeli, Terra Britanna, tegit!

His ego te verbis, mater miseranda, vocarem,

His te participem coner habere mei:

Gloriam in excelsis Domino, mortalibus aegris

In terra Pacem praedico: tota veni.

Senatus Hollandiae. Gecommitteerde-Raed-Camer.

TOta quod assiduis indormit Patria curis,

Tuta quod officiis creditur esse meis,

Jam satìs hoc, quò vel sociarum cedere nulli,

Vel socias possim spernere, laudis habet.

Nec socias sic sperno tamen; facit altera major

Gloria, quod cunctis anteferenda ferar.

Patria conveniens venit ad mea jussa vocantis;

Saepe quod unita est imputet illa mihi.

Publica res Batavûm, si fers, fero ponderet aequus

Arbiter, an major jussa jubente siet.

Camera rationum Generalium. Generaliteits Reken-kamer.

QVanti constiterit Libertas, hìc lege; quanti

Constet adhuc, mea te Bibliotheca docet.

Scrutatus quantùm bello consumpsimus auri,

Aurea sim magis an ferrea vix statues.

Carcer in Porta Aulae. Gevanghen-Poort.

QVà mea ferali meritò vicina catastae

Prospicit infamem rara fenestra crucem,

Credite me vobis quod Coelum dicere, Cives.

Solis Porta malis claudor, aperta bonis.

Officina tormentaria. Geschut-Huys.

SI nocua est nostro tellus tremebunda labori,

Nescio quid meritam territat augurii.

Nam, quoties dantem reputo Salmonea poenas,

Ceu Jovis irati fulmine tacta tremo.

Graphiarium & Apotheca litium. Griffie ende Fourneer-Camer van Holland.

NE nos postica positas in parte PalatI

Despice; habes quod & hìc, Civis & Hospes, ames.

Si Batvi conviva venis ad fercula Juris,

Ista tui penus est, illa Culina fori.

Templum Parochiale majus. Groote kerck.Vbi insignia celebratae solemnitatis aurei Velleris, Item Organa Musica splendidi operis, cum inscriptione historica triumphalis anni 1629.

VElleris aurati fumos & inane trophaeum,

Vix pretii partem glorio esse mei.

Velleris argenteî famam, partosque triumphos,

Post Vesalam, de te, Sylva superba Ducum,

Ornamenta puto, quae, post praeconia veri,

Plurime spectatum Civis & hospes eas.

Si spectando dolent oculi, lumbique sedendo,

Solâ mille tubis aure vacare licet.

Mille tubis portenta loquor mirabilis anni.

Organum Aristotelis, crede, minus logicum est.

Suprema Curia. Hoogen Raed.

NE dubita quam me appelles: appellor ab omni

Judice; sic quae sim quantaque nosse potes.

Summa, puta, sum summarum. quid summa? reperta est

Nequities laudi nuper iniqua meae.

Creditur hìc etiam Jus summum injuria victis

Summa: quod est nusquam sponte tribunal emunt.

Hei mihi, quàm donis distant inventa creatis,

Quàm se pejorem sê facit omnis homo!

Quàm bona victores docuit Natura videre,

Tam malus est victos qui revidere docet.

Ad eandem abstruso loco sitam.

QVod mediae passim prostant, tu Curia tantùm

Nescio quâ post te parte suprema lates:

Illa quidem par est coelesti gloria: Coeli

Infera spectantur quaeque, suprema latent.

Aula. Hoff.

NOn ego quae mea sunt jacto Capitolia, non vos,

Marmora, non triplici proxima sacra Foro.

Hospitis immensi dium, dium caput, audi

Vesper, Eos audi, terror utrique, tego.

Hàc tumeo; hàc si non tumeo verbosa, fatendum est.

Laudibus eloquium succubuisse meis.

Domus Assendelfica. Huys van Assendelft.

PRisca domus, meliore novo molimine facta

Grandior, & certè pulchrior & melior,

(Nobilior nequii) sociis concedo puellis,

Ut me nulla modò pulchrior extet anus.

Domus Barneveldia. Huys van Barnevelt.

LAEtitiam vultu, nondum subeunte senectâ,

Prodo; latet memori clausa ruina sinu.

Discite non oculis nimiùm, non credere sorti:

Quam quid adhuc rectam stare putas, cecidi.

Domus Brederodia. Huys van Brederode.

MVtavi dominos, semper melioribus usa

Grandior, & rursum grandior auspiciis.

Tandem sum Brederoda. quid hoc? quòd nempe sit omnis

In Batavis & sit nulla secunda mihi.

Domus Culemburgica. Huys van Culemburgh.

QValis ab occulto saliens Arethusa meatu

Clarior attritis surgere fertur aquis,

Talem de tumulo videas, Albane, nitentem,

Talem post cineres me rediisse meos.

Huc, mecum vim passa veni, Bruxella; docebit

Haga Culemburgam non periisse domum.Vbi Domus Culemburgica ab Albano funditùs deleta.

Domus Nassavia, Com. Mauricii Brasiliae Praefecti. Huys van Nassau.

SIve situm spectas, & quae mihi fonte perenni

Lambit honoratos nobilis unda pedes,

Sive quod Americae spoliis ornata decenter

Indico ut ingentes arte reantur opes;

Splendeo: quin ipsos Vates docet ista venustas,

Fabula quàm non sit jam, Venus orta Mari.

Domus Fr. Sommelsdicii. Huys van Sommelsdijck.Viri eloquentissimi.

AVdiat Haga loquax, quando post Saxa Viasque

Et me dicendi fas sit habere vices;

Si facit ad formam fabricae facundia fabri,

Formosas inter debeo prima loqui.

Camera Feudalis Hollandiae. De Leen-Camer.

CLausa malis, non clausa bonis, pro crimine cuique,

Pro virtute, fidem solvo, fidem tenco.

Este probi & fortes, Batavi; nec proximus haeres

Agnati, nisi me dante, vasallus erit.

Templum Lutheranum. Luthersche Kerck.

INvide, dicendum est, paries, quid amantibus obstas,

Hei mihi, quae verbis quinque diremta fui!

Ecce tamen me tangentem confinia veri,

Me malè contemptam quâ ratione colas:

Quisquis ab extrema cursum Babylone Genevam

Instituit, per me transeat: hàc iter est.

Gerontocomium. Oude mannen-huys.

TAndem, Roma, tuam per me dedisce Tyrannin:

Est quod amat senium ferre, juventa negat.

Claude senes, ut ego. Radius per opaca refractus

Fortior est: ardet flamma coacta magis.

Claude senes. ubicumque piae licet esse juventae.

Tolle vagam Venetem & vina, facis Monachos.

Coenaculum Principis. 's Princen Eet-Sael.

TEmpus edax rerum me succurrente domatur;

Mitius in Proceres me subeunte furit.

Disce quid intersit me stare, Batavia; pasco,

Qui te perpetuâ prosperitate, Ducem.

Palatium Principis, viâ Boreali. 's Princen-Hoff in 't Noord-einde.

MAjestas & Amor simul hìc & saepe morati

Non interruptâ fabricâ dùm hìc Regina M. Britanniae diverteret.Tertium in hac ipsa sede tulere fabrum.

Qualis ero perfecta, putas, quae, marmore crudo

Imperfecta, fui Regibus apta domus?

Culina Principis. 's Princen Keucken.

QVisquis homo est, immundities ne spernat opimas;

Hasce meo in laudes adstruo jure meas.

Quod feci, non quod facio reputa, nec iniquus

Quis quod edas edat dispice, sed quid edas.

Noscite vos, jubeo, molles; & quaerite, quae vos

Coxit, an ex nitidis fortè culina siet.

Armamentarium privatum Principis. 's Princen Magazin.

NOn est quòd Patriae munito unius ab armis

Auriaco toties victus, Ibere, tremas.

Privatum hic pentus est: per quae arma domestica servo,

Austriaca Auriacam disce timere domum.

Hippodromus Principis. 's Princen Picqueer-Schuer.

NEscio quà praestes titulis, Academia, nostris:

Pace tuâ, simili sorte superba color.

Erudiunt pullos morosi doctor uterque,

Quadrupedes hic equos, hic bipedes asinos.

Ergo, pace tuâ, quanto discrimine vincam,

Circulus hìc, illic linea ducta docent.

Concilium domesticum Principis. 's Princen Raed-Camer.

QVaeritur ingratè, quid agam; nec verba meretur

Quaestio: sic nutu solvier illa potest.

Curatoris eget, qui se cum sanguine divo

Et patrias pro te, Patria, spernit opes.

Grapheium Principis. 's Princen Secretarije.

NAssovidûm imperii nostris arcana latere

Visceribus, novit Patria, novit Iber.

Ambigit alteruter quâ nos regione requirat?

Quaerito pistrinum Junii & Hugenii.

Cubiculum Principis. 's Princen Slaep-Camer.

DOrmi Patria; non dormit; qui fortè timenti

Molliter hoc visus membra fovere thoro.

Crede mihi, quoties Fredericum ponere somno

Creditus, hac toties in statione stetit.

Equile Principis. 's Princen Stall.

NOn est quam gracili quisquam moduleris avenâ

Quae tot quadrupedes nutrit avena meos.

Eliget è multis quo se per Ibera cruentum

Eripiat quondam vulnera sospes Herus.

Mox amplexe Ducem reducem, dignissima, dices

Una dies fuit his sumptibus, unus equus.

Hortus Principis Mauritii δίκυκλος. 's Princen Huys-thuyn.

QVid ni Mauritius geminos calcaverit orbes?

Orbis Alexandro non satìs unus erat.

Olim Holland. Comitum Cubiculum.Curia Provincialis Hollandiae. De Provinciale Raed-Camer.

QVae Comitum vixi lectis instructa, labori

Splendida sum comitum nunc quoque lecta domus.

Prudentes legum comites hoc Patria jussit

Patria ab antiquo dicere jura thoro.

Plus patribus Patres sapiunt: ubi vana cubantes

Luserunt Comites somnia, nunc vigilant.

Concilium status Belg. Raed van State.

QVi status Imperii fuit inde ab origine partae

Libertatis, hic est, hic erit usque meus.

Mutatis faciem, sociae: constantia nostra est:

Nec praeclara suo pondere causa caret.

Hìc Patriam ejurant Patres, hìc patria lex est;

Ut Patriae prosis, non meminisse tuae.

Camera rationum Hollandiae. Reken-Camer van Holland.

QVàm bene prospexit florentibus inclyta rebus

Quae mihi Fiscales Patria credit opes!

Hìc regit, hìc regitur, sine quâ Natura vacillet,

Quâ sine, quisquis homo est, bestia sit: Ratio.

Auditorium Iuridicum Hollandiae. De Rolle.Olim Comitum Hollandiae Coenaculam.

DEntibus hìc olim, labiis, linguâ atque palato

Res fuit Hollando publica gesta Duci.

Successere Patrum sapientia labra palatis:

Rem linguis iterum, non sine dente, gero.

Nec rota Fortunae est; patrii Rota Juris & aequi est,

Celsior antiquo quâ mihi natus honor.

Nam Fatis placuit, solis ubi jura dabantur

Principibus, populo nunc quoque Jura dari.Accipitur aliquando Ius pro liquore eorum quae coquuntur. sicuti enim jus summum bonum continet, sic humor ille bonus coctarum rerum maximam continet bonitatem & saporem. Paulus de Citadinis de Iure Patronat. Parte I. ad fin. n. 47.

Atrium Hollandicum. Sale.

QVod grave compactis, quos nescit aranea, tignisE ligno Hybernico.

Audaci nixum fornice durat opus;

Quod ferris confundo libros, quod publica jura

Misceo privatis mercibus, arma togae;

Incola sis, sive advena sis, cuicumque stuporum

Ille fuit de me maximus; adde novum.

Adde quod hìc quidam silicernius ambulat hospes

Dedecori subter fixa trophaea suo.Vexilla militavia hostib. erepta.

Ingens prodigium! qui non est ullibi, in hac est,

Hac solâ mundi parte modestus Iber.

Catasta. Schavot.

SI volupe est placuisse bonis, si gloria multis,

O multi mea laus, ô, mea turba, boni;

Quanti non hoc est, quantùm stetit Haga stetique

Solis me solam displicuisse malis.

Praetorium Hagiense. Stadt-Huys.

QVod fuit Urbs Orbi, quod sunt Capitolia Rome,

Hoc ego sum civi, nobilis Haga, tuo.

Impero; nil supra est. veniunt ad jussa vocantis

Justitiae quanta & quantulacumque domus.

Ius dicendo. Dum hic Civis vigilat.Quod mirere, die claro sum lumine clauso;

Somno nec valeo, nec volo nocte frui.

Quod stupeas, quantùm videas me cumque tenebris

Sollicitam, coeco lumine plus vigilo.

Concilium Ord. Confoed. Belgii. Staten Generael-Camer.

OPpida sint rivi, septem sint flumina Gentes;

Me Mediterraneî gurgitis instar habent.

Vinea sint Belgae, sint Pagi grana, vel Urbes,

Sint acini Populus quisque, racemus ego.

Dicet Aristoteles, quanto praestantior exstem

Tot sociis: quanto nempe Genus Specie.

Quid moror in minimis? Hìc cum septemplice telo

Concordi Patriam vindicat ungue Leo.

Quid faculis ornare diem, quid lampade Stellas,

Quid Solem verbis attinet? hìc Patria est.

Falconarium Principis. Valck-huys.

AMphibium civem, Cives, ne spernite: tanti est,

Caninâ ibi nutriuntur falcones.SI Coelo nequeam pascere, posse Solo.

Non volo vel volo: tum bipedes, mea praeda, cavete,

Quando volo; quando non volo, quadrupedes.

Libra. VVaghe.

UNumquemque suo se metiri pede rectum est:

Unumquemque suo pondere, non patior.

Si studeant levitate graves peccare Batavi,

Publica, ne fraus sit libera, libra veto.

Orphanotrophium. VVees-huys.

NVbite securi de posteritate bonorum,

Unstructi solâ posteritate boni.

Pro loculis erit iste locus: pietate meorum

Hìc ubi sit proles orba, nec orba, datur.

Ite, Patres, quo Fata vacant, Matresque: Parentis

Una loco miseris & Patientis ero.

Domus mea.

OS medium, os sublime; sua sub fronte patentesNon potest aedes ulla sine Symmetria atque proportione rationem habere compositionis, nisi uti ad hominis bene figurati membrorum habeat exactam rationem. Ergo, si ita natura composuit corpus hominis; uti proportionibu membra ad summam figurationem ejus respondeant: cum causa constituisse videntur antiqui, ut etiam in poerum perfectionibus singulorum membrorum ad universam figurae speciem habeant commensûs exactionem. Vitruv. lib. 3. c. I.

Hinc intervallo compare, & hinc oculos;

Tempora; Nasum; Aures; Humeris & Pectore nata,

Pectore, ut est domini, Brachia candidulo;

Ossa nitore suo; tectas cute duplice costas,

Conjuga sub Costis viscera, ventre cavo,

Exhibet una domus: quin, si non fallitur autor,

Ridet ad intuitus blandior, Haga, tuos.

Da veniam infanti; mox ut provectior annis,

Quae tacet in cunis, pauca loquatur, homo est.

De eadem.

QVicumque Civis, Hospes, Incola, Accola,

Longae, viator, aut malae satur viae es;

Adi libenter hanc domum: Jam nunc homo,

Humanitatem pollicetur advenis.

DEfessus sum ambulando. ____

Perreptavi usqve omne opidum ad portam, ad Lacum,

Quò non? ____ ____

Nunc verò domi

Certum obsidere est. Terens.

Constantini Hvgenii Epigrammatum Lib. VIII. Tricae morales.

Ad Constantinum Hugenium, maximum natu Filium.

TRade manum, benè nate puer, quem passibus aequis

Nolo sequi, fateor posse praeire Patrem.

In nova fert animus tecum spatiarier arva;

In steriles haec te dextera ducet agros,

De facie steriles: sed quos in viscera eunti

Praegnantes varia fertilitate dabo.

Testa, nuces, apinae, Tricae moralia dicent

Verba. Cave parvi dona paterna putes.

Hoc doceo, quidquid calcaveris ùt rosa fiat,

Vt seges è lolio prodeat, ampla seges.

Hoc doceo, dilecte, velut facundia surdis

Muta sit, attentis omnia muta loqui.

Tricae morales.

Atramentum.

PRo genio scribentis habet se litera: nigrum,

Quidquid homo nequam vel nive scribat, erit.

Mutetur persona: stilo scriptoris honesti,

Quantumvis nigra sit sepia candor inest.

Idem.

NOn latet in nucleis tantùm sapientia: rerum,

Crede, quod erudiat voce putamen habet.

Est atramento quod saeclis tradat? ab atra

Mente memor sibi sit docta cavere manus.

Calamus.

PEnna, characterum genitrix, multùmque diuque

Tinnula dum durat sepia, sicca silet.

Quid fugis hoc tu quod nescis nescire videri?

Garrule, si non est unde loquare, tace.

Scalpellum.

CVltelli nimium esse potest & mentis acumen.

Ecce levi nimius labe retusus apex.

Proxima subtili stupor ac dementia: magno

Tutius ingenium, cui mediocre, datum est.

Pulvis scriptorius.

VAne vir, aeterni si quam tibi nominis umbram

Literulas credis conciliâsse tuas;

Altera dum sicco manus est in pulvere, quondam

Sic mea, sic & me, dic tibi, terra teget.

Charta.

VIrgine quid primum scribas adverte papyro:

Ut tua delêris menda, litura manet.

Vel senio purgante malae peccata juventae

Rellinquunt aliquam prima venena notam.

Pulpitum.

NOn satìs est oculis acclives pulpita libros

Admoveant: proni luminis usus ope est.

Nil agitur doctore bono facilique, labori

Ni simul incumbat prona juventa suo.

Mensae stragulum.

EXcute quas animi minimùm sordescere partes

Suspectas; vitio pervia quaeque suo est.

Nempe forìs auroque gravem byssoque tapetem

Excute, jam gravior pulvere subtus erit.

Patina argentea.

PVrpura sis totus, nisi sis virtute modestâ,

Artibus, eloquio splendidior, nihili es.

Aurea sit patina, aut quidvis; mihi plumbea massa est,

Nî non quod videam det modò, sed quod edam.

Scutella.

COnvivae; laus est epuli & mensura, cupido.

Quidquid agas, sapiet hoc prout ille sapit.

Si quis avaritiam sequitur, scutulae sunt lances;

Si quid Naturae sufficit, haec epulum est.

Orbis mensarius.

HAsce gulas, haec monstra vides ad fercula? pleno

Ventre fatigato dente, vorant oculis.

Hos honor aut virtus tangat, quibus omnia mensae,

Omnia sunt lances, Orbis in orbiculo est?

Mensa.

ELige, mille premant fumantem fercula mensam,

An totidem mâlis ut gemat illa libris.

Hoc refer, cibus hic levis, hic aeternus habetur,

Hic animae loculos ἀφεδρῶνα replet.

Scamnum.

UTilis es domui quadrupesq; tripesq; supellex

Quae plus quàm geminas non capis una nates.

Utilis & felix quâ (si quâ) Fata dederunt

Concordes hodiè sede sedere duos.

Clavicymbalum.

HOs ego cum video servos ex ordine fratres

Vi toties, non vi saepe salire suâ,

Aulice, te celsum subitò, subitòque cadentem

Ad nutum video, saepe furentis, heri.

Idem.

TOlle; loqui sentis animantes cymbala spinas,

Tolle manum, lapsi nempe repentè tacent.

Vix aliquis simul esse valet miser atque disertus,

Vix fato quis non garrulus esse bono.

Idem.

CAndida sunt plenis aptata manubria phthongis,

Atra minùs latos nata movere tonos.

Ut sibi nostrarum constet symphonia rerum,

Blanda malis Fatum temperat, alba nigris.

Forceps.

DElectat splendore foci praesentia: tentas

Tangere neglectâ forcipe? noxa propè est.

Attendant juvenes. urunt pulcherrima. virtus

Armet amatoris ferrea utramque manu.

Fulcrafocaria.

NOn satìs hoc uri est: adhibes quae comptiùs usta

Non incompositè ligna perire sinant.

Est modus, est ordo, est moriendi gratia: cura,

Cujus in exitium est ire, decenter eas.

Columnae focariae.

ESt genus in terris hominum, quod quale vocari

Fas sit, hypocritico de Telamone cape.

Ardorem simulant, suggesto proximi: at illis

Intima, utut caleant exteriora, tepent.

Cineres.

PEnde quod exustum est; non est grave scire quid usto

Exierit; vapor hic relliquus, ille cinis.

Acta viri si vis expendere, pende cadaver;

Hoc cinis est: si quid caetera, fumus erant.

Pruna è cespite.

ASpicis ut, splendore novo mutatus & idem,

Ardeat exutâ deside cespes humo.

Sic mortalis homo, indutus coelestia, totus

Fulgor erit, totus gloria, totus amor.

Eadem.

IGnibus exustâ turpi nigredine, ridens,

Nobile & illustre est terrea massa lutum.

Ipse quod accenso candens in cespite splendor,

Ipse sub humano pectore candor agit.

Pruna lignea. adversus secundas nuptias.

ARsimus. addendum est, exarsimus. Ite secundae:

Non capiunt flammas ligna perusta novas.

Proxima erunt Mors & Cineres. servabitis ergo

Quaeque suas, Titio, Pruna, Favilla vices.

Tapetes.

ASpice quàm fuco simulandi nobilis Aula

Aulicum in Aulaeis exhibet ingenium.

Quae vix ejicitur, vestitur aranea: quemque

Desperet laterem posse lavare, tegit.

Αφεδρὼν.

TVrpia sunt quae clam facimus, nec turpia: turpe,

Quo duce Naturâ cogimur, esse nequit.

Gens perversa! palàm facimus quae turpia sunt, quae

Nec duce Naturâ cogimur; omne malum.

Porta.

POrta, quod os, domui est: imum superumq; labellum

Limen utrumque. vide, quisque, quid introeat.

Est quae per portam venit, est quae prodit ab ore

Mat. 15.11.Spurcities: dominum haec polluit, ista domum.

Speculum.

PErspicua, ut vitrum, Ratio est, Prudentia per quam

Transpicit. Argenti lamina ponè vitrum est?

Nil nisi te spectas. Rarioni oppone metallum,

Te tua & oppositi turbat imago lucri.

Idem.

NObile commentum, glacies compacta calore,

Hoc in praecipuis utilitatis habet;

Si nec homo testis, nec te Deus, improbe, terret,

Ut sit ubi possit te puduisse tui.

Lectus.

QVàmlibet hoc avium volupe est incumbere plumis,

Mollior est animo lectus & utilior.

Se sibi substernat sapiens: pulvinar, amici,

Quisqque sua faciat de levitate sibi.

Horologium.

INdicat horarum patulus momenta character.

Vana, quid aetatem dissimulare studes?

Non quaero, quota sit. cani rugaeque loquuntur:

Fronte horologia est quaeque puella fui.

Horologium pensile.

NIl contemne: quibus pariles regis arbiter horas,

Ad mores aliquod pondera pondus habent.

Sic affectatâ potìs est gravitate labores,

Sic potìs est nimiâ sis gravitate nocens.

Horologium portatile.

SAEpe suis horam coenandi perdidit horis,

Cui sua prae vulgi machina tensa placet.

TUtior in rebus modicis est publicus error.

Est ubi desipias cum populo, & sapias.

Forfex.

SAEpe magìs quid, ubi, quis, quando, in rebus agendis,

Saepe minus refert quàm, quibus auxiliis.

Omnia si quadrent, non quadrant omnibus: herbam

Falce seca, telam forfice, fuste nucem.

Malleus.

HVjus durities nihili est, nisi duplicet ictum

Impigra & intensis viribus acta manus.

Ingenii frustra vigor est, nisi duplicat illum

Improbus & natus ferra domare labor.

Clavis.

VIncimus ingeniis omnes, non omnibus, artes.

Non omni est omnes clave movere seras.

Quin, si quis penetrare vagus cupis omnia lector,

Aspice ut unius vix sit intre duas.

Lychnus in Candelabro argenteo.

Flammula pars Coeli est, pars Terrae laeve metallum:

Splendet & hoc radiis, & micat illa suis,

O qui caecus es ad coelestia, respice quantùm

Terrenus distet fulgor ab aethereo.

Hypocaustum muliebre.

QVid sequimur quas supplet opes industria? praestat

Unica de parvo cespite pruna focum.

Si sapiat, facile est inopi non assis egere;

Et, si non sapiat, dives egere potest.

Digitale muliebre.

VIrgo, cui virgo dedit hanc velut aegida Pallas,

Est ubi quid pejùs pungere possit acu.

Dum digit servantur, opus tutricibus armis

Hinc oculis, illinc auribus esse puta.

Calceus.

ECquis erit finis nugarum? Calceus iste

Cornua nunc, lunam cras vel acumen habet.

Finem quaeris? ama veri vestigia. vis nec

Fallere, nec falli posse? Deum sequere.

Telescopium.

QVod procul est, propè fit: mirabilis iste, sed alter

Est usu potior nobiliore tubus.

Tu Telescopium metis, Prudentia, tu, quae

Sunt procul & nondum nata, propinqua facis.

Perspicillum.

AMpliat objectum glacies pellucida. splendor

Aulicus hoc rebus, quod facit illa, facit.

Libera ab hoc oculos transpectu; deme tumultum

Senec.Rebus, habes grandes exiguasque pares.

Idem.

COncordis radii, quantò per densa refractus

Pressior, è denso fortior exit apex.

Unanimis Patriae virtus per opaca malorum

Robore refracto septuplicata fuit.

Acus.

DEstruis hanc telam quâ consuis arte, puella,

Ni bona ducentem fila sequantur acum.

Sicut acus, vitium res est subtilis: acuto

Introitu, à tergo noxia fila trahit.

Eadem.

NOn lacerat nisi quò sanet pertusa, docetque,

Quod, nisi despicias, discere prosit, Acus.

Perfer, ut irati, sed amantis vulnera Coeli;

Pungit, at ut punctum sarciat illa manus.

Follis.

SIc solet; intendunt rerum contraria vires

Oppositae, venti frigore flamma micat.

Quae rerum Zephyris Pietas algere secundis,

Fortunae Boreâ flante calere solet.

Pallium.

PEgase, non pluit & sudum est. quid onust' amictu es?

Hunc gravitas, inquis, publica ferre jubet.

Quàm levis es, qui, quò gravior videaris, oportet

Tute tibi adscitâ sis gravitate gravis!

Periscelis.

PRime periscelidis dignus sis laude repertor:

Quisquis es, id nostra liber es invidiâ.

Si formanda novo detur mihi fascia ritu,

Illa periglottis vel pericheiron erit.

Ensis.

SIt Sapiens vagina sibi, quâ supprimat iram:

Nectamen huic tutò cinxeris ense latus.

Ambigis? ecce, Deo pacis praesente, nec ipsa,

Ipsa satìs Petri dextere cauta fuit.

Idem.

AGricolae nôrunt falcem deponere factâ

Messe; quid à pugna cingier ense libet?

Non illis risum moveat, quod plebis & imae

Plebis erat, Ferri bajula Nobilitas?

Idem, auratus.

SIc sunt saecla: scelus capulo tenus abdimus. intus

Ferrea sunt, quae sunt aurea ferra forìs.

Splendeat haec aetas, non est simul aurea: Ferrum

Tota sapit, nisi quid durius esse potest.

Pugio.

VErbere vel verbo vexasti fortè Poëtam?

ArmamentarI tela nec una time.

Ode est quod gladius, Carmen quod longior ensis,

Pugio Epigramma est: elige quo pereas.

Matula.

PRave puer Bacchi; qui te non posse bibendi,

Quem querimur nos non velle tenere modum:

Sicci te calices nequeant aut pocula? certè

Admoneat toties plena matella tui.

Ovum.

NOn ovum simile est ovo; ne fallere; nec fit

Arte quidem quo nil planius esse potest.

Ecce, tibi quid homulle places? augetur ab ipsa

Naturae noster simplicitate pudor.

Idem.

NEscio num numeris; formâ Deus impare gaudet.

Non placuit vultum vultibus esse parem.

Ovo dissimile est ovum. magìs illud ab ovo

Sic potuisse stupes, an voluisse Deum?

Malum Medicum.

DEsine nugarum: modus est & meta sciendi;

Est sine quo Coelum salvus adire potes.

Nescio an hoc primi Malo cecidere parentes:

Omne quod est vetitum sufficit esse malum.

Pulvis Pyrius.

QVae fuit angusto vehemens in pulvere virtus,

Diffluit, & sparsus languet in aethre vapor.

Crede paraphrastas magnis scriptoribus illud

Esse quod incluso laxior aura foco.

Chelys.

QVae circumstantes implet concentibus aures

Surda sibi est, aliis tinnula, tacta chelys.

Improbe corrector, quâ tandem fronte disertus

Es mihi, si me, non ne tua verba monent?

Fides.

CVncta ferunt, Coeli, TEllus Animalia (si quâ

Convenit attendas aure) quid harmonici.

Harmonia est quidquid voluit Natura videri &

Noluit: ecce fidem fecerit una fides.

Eadem.

SI liget aequalis Nervi concordia parces,

Non sit quo frangi debeat ille loco.

Si quod dissolvi potuit, conclude fuisse

Non bene connexae foedus amicitiae.

Pyxis.

SEmper aperta facit vanescere Cinnama Pyxis,

Semper clausa situ Cinnama surda facit.

Docte vir & sapiens, nimiùm virtutis avarus

Esse potes, nimiùm prodigus esse tui.

Ocrea.

SI mihi cum bruto res importuna domando est,

Inductas bruti pellibus abdo meas.

Vix cum barbarie est pacato vivere, ut haec sunt

Saecula, nî mores induis ipse feros.

Calcar argentum.

QVisquis eques, rerum prudens, rudiore metallo

Exuit armandos nobiliore pedes,

Ille palàm factum, non ut fulgore, sed ut vi

Argento ferrum cederet; hoc voluit.

Lupatum deauratum.

RVsticus aureoli capiens emblema lupati,

Quale meos casu mandere vidit equos,

Est, ait, in nostris Libertas aurea villis,

Auree tu splendes Aulice quà miser es.

Stapes.

HAnc adhibe sapienter opem: moderatus ephippIs

Insidet, immodicus transilit ardor equum.

Quos nimiùm properando vides non crescere, crede

Fortunam stolidos transiliisse suam.

Ephippia.

STragula quadrupedem dirimunt dominumq; sedentem;

Dura premit nudi tergora servus equi.

Quàm procul à bruto distat, tam dignus honore

Fit mihi, ni solo corpore distet homo.

Soleae ferratae.

SI, quod in hac solea est, id quo calcare paramus

Calcando par est durius esse solo:

Dic opùs esse tibi, quos haec in saecula figas,

Aut chalybe armatos aut adamante pedes.

Lectica aulica.

QVod docuere rotae pueros, (incedere) grandes,

Si potè, conamur dedidicisse rotis.

Quid properare juvat? properat rota temporis; illa

Hoc nescire senes, illa docebit anus.

Lychnus pensilis.

QVae micat in terram diffuso lumine, summa

De trabe rem summam pendula flamma refert.

Quae micat in terris sanctorum lampas, ab alto

Pendula & in Caeli fornice fixa micat.

Fistula.

QVi procul audiri & nullo retinente vocatos

Sibila vis famulos jussa ciere tuos;

Tuo quoque disce sequi, mox ac tibi caelica dicet,

Nec suprema quidem buccina, serve veni.

Tintinnabulum.

VUlt non esse domi dominus, vult esse, prout vult.

Obvius his verò fraudibus ire potes.

AEra moves? veniet: Argentum? promptiùs: Aurum?

Ocyùs, & jam jam non nequit esse domi.

Speculum Sphaericum.

ASpicis in parvo Terram, non AEthera, vitro,

Omnia gibboso in corpore curva vides?

Omnia sic implent curvi, sic omnia pravi:

Rectis atque bonis desiit esse locus.

Manus Lychnophoros.

REfert quos habitus (docet hoc te mortua vivum)

Induat à teneris larga vel arcta manus.

Si dudum conclusa plicis assuevit avaris,

Nec vi, nec precibus mota patere volet.

Foculus.

DIsce, senex incaute, quibus consederis arvis,

Quem calido gestat blanda puella sinu.

Quod frigescenti subitò focus iste patellae

Praestat, idem tepidis carnibus illa caro.

Cochlear.

NOn nihili est, quòd, quae sugunt animalia longis

Haustibus, excerpens saepe regustet homo.

Hoc veteres voluisse puta: mediocribus, estor,

Mensurâ, numero, pondere sume cibos.

Furcilla.

NI, quibus obtigerant digit, cibus, oris hiatus,

Fama sit agricolas interiisse fame,

Ecce supervacuas acies & inutile ferrum.

Sufficiat longas Regibus esse manus.

Kapstock.Pegasus.

QVisquis es, injecto qui te metiris amictu,

Et simlas partem, quod geris esse tui;

His ego te falli phaleris an fallere dicam?

Hic sit homo, an tu sis pegasus, ambigitur.

Calix vitreus Rhenanus.

IN calice est quo se correxerit ebrius, & vim

Ipsa quibus peccat vitra docentis habent.

O fuge Rhenanos nimiùm siccare trientes:

Plurimus in fundo nodus, id est chiragra, est.

Mantile.

CAndida tergendae termius mantilia carni,

Et minimae maculam sordis adesse pudet.

Quantò deterior, tantò neglectior illa est

Quam tu sanguineâ sindone, Christe, lavas.

Fonticulus pensilis.

FOnticuli fortasse situs vitiaverit undam:

Hoc potìs in primo fonte fuisse nego,

Ite sacro doctis hausti de flumine rivi,

Si mihi me primo Fonte lavare datur.

Pulvinar.

QVo ferimur? quid non mortalia pectora luxus

Cogis & è lexu prodiga mollities!

Corrigitur Natura. homini sua fabrica fabro

Displicet: Illa duas, tres facit iste nates.

Radula.

RAde nucem: nisi sicca situ est, spirabit odorem

Indica, quem coelo non nisi rasa daret.

Ecqua viri lateat virtus in pectore, sola

Sors mala, sors radens, aspera, scabra docet.

Craticula.

QVantula vis flammae, quanto flagrantior illâ est,

Quae torres plus quàm viscera, viva Fides!

Plurimus hoc plumas ferrum candente favillâ,

Plurimus hoc martyr credidit esse rosas.

Mortarium.

DIsce mori: referunt Justi mortaria mortem.

Pistillo fractum vivere aroma vides?

Proximus ad vitam gradus est è pulvere. speras

Vivere, qui fieri pulvis, inepte, fugis?

Sal.

UT sapiat niger & possit mordere palatum,

Bis bonus est si sal candidus & bonus est.

Si libeat mordere, mei conviva salini,

Prode simul sapidos candidulosque sales.

Salinum.

DIscite, praecones Vitae, quae argentea tantùm

Affulget, melior de sale massa siet.

Non satìs est praebere salem: plus poscitur. ipse

Sal terrae dixit ipsa salina Deus.Matth. 5.13.

Acetum.

COrrigitur languens acido lactuca liquore,

Et sapit. exemplo, ni sapis, ipse sape.

Vita bonis & vita malis, sine nubis aceto

Adversae, justo mollior esse potest.

Oleum.

NObilis è plaga sudor morientis olivae

Cujus honor, pretium, laus inodorus odor,

Quàm bene fucatas oculis & naribus Aulas

Nativa decus in simplicitate doces!

Saccharum.

MEllea fel faciunt, nisi parciùs utimur: inda,

Si nimia est, nimiùm fistula dulce canit.

Cautio sit; si quid nimium est, nec pharmaca prosunt:

Si modicè sumas, ips avenena juvant.

Serra.

DEstruit & secat & mordet quasi serra secando:

Si componis, idem subdola lingua facit.

Si bene componis, nec idem: sine crimine mordet

Serra palam, tacitis morsibus illa nocet.

Terebellum.

SVnt quae praecipiti penetramus acumine, sunt quae

Solus perrumpas ingeniose labor.

Non est ingenii quod semper acumine fidas:

Subula non semper quod terebella facit.

Dolabra.

PArciùs emineant currentis ferra dolabrae,

Proficient; paulò largiùs, officient.

Pluris in augendis modica est industria rebus,

Quàm nimiae caecus fervor avaritiae.

Pastilli.

INcidat ardenti ferro pastillus, aroma est:

Incidat algenti, mortua massa jacet.

Dic bona lectori calido; recreatur odore;

Optima non calido dic; inodora rosa est.

Chirotheca.

PEllibus inductis digit quam ferre vicissim

Naturae placuit ferre vetantur opem.

Sic fit. ubi curant sociorum propria quisque

Commoda, res Ptariae, publica causa perit.

Chirotheca Hispanica.

COnjugium est thecę atq; manûs, & servat odorem

Pellis ab inducta conjuge pellicea.

Dispice ducenda multùm de Conjuge, quae Tu

Fiat, id est eadem pellis & una caro.

Eadem.

MIxta malis bona sunt: pensarunt Fata probandis

Improba. sic animum divide ubique tuum.

Pravus homo es, si quà nequeas ignoscere pravis.

Sit quod ab Hispanis oderis, istud ama.

Pecten.

ESt quod rapta per implexos violenta capillos,

Est quod laeve levis dextera ducit ebur.

Non nihili est, rerum nodos quo pectine pectas;

Explicat iste graves, implicat iste leves.

Malum.

A Malo quod origo mali est, post saecula nomen

Credimus id quod nos angit habere mali.

Appositè; nisi quod praepostera syllaba fecit

Hoc breve quod longum debuit esse malum.

Dentiscalpia.

ERuis impactas multâ testudine sordes

Dentibus: at linguam negligis. illa nitet?

En quid agis? livet nigro sale cordis amari?

Nec nisi saepe sacris lota nitebit aquis.

Annulus.

AVreus es? magis aureus es, quod saepe supremi

Sic memorem facias, annule pure, Boni.

Sola aeternorum series immensa dierum

(Annulus est id quod vivimus) annus erit.

Ad Filium epilogus.

DEsino. Centuria est; & votum solvimus. adde,

Constantine, parem tu quoque Centuriam.

His armis vitium oppugna. formamque modumque

Patris ab exemplo Centurionis habes.

Bis, ter Centurio stragem si feceris, euge,

Non dubiè victor, cum Chiliarchus, eris.

Constantini Hvgenii Epigrammatum Lib. IX. Homo & varia svpellex. Apophoreta.

Constantini Hvgenii Epigrammatum Lib. IX. Homo.

Capilli.

TOrtus hic in fila est sudor: quid homuncio turges,

Cujus in excelso est ipsa corona vapor?

Caput.

ES, quod es, ingenio: ingenii pretiosa supellex

Hìc latet: infernè vivus es; hàc es homo.

Oculi.

QVàm benè donasset geminam natura fenestram,

Una domo radium si ferat, una domum!Matt. 7.3.

Iidem.

O Animi specula, ô κτίσεως portenta stupendae,

Vos ego, qui capitis omnia, non capio.

Frons.

NEscio quì sartam gerimus sine vulnere frontem,

Quam quis nescit Evam perfricuisse viro?

Auris.

HAuris fortè fui, quae lapsu temporis Auris

Dicor. an hoc aurum nomen, an aura dedit?

Eadem.

NIl opus est Medico: Bilem, Rhabarbarum, & ipsam,

Si gustes, Aloën Auris amara caco.

Eadem.

OPpone auriculam: qui te vocat, Arcas, in aulam,

Huic opus aurito teste fuisse scio.

Tempora.

TEmpora mutantur & Nos Tempora.nos mutamur in illis.

O mores, virgo, ô tempora, dicat anus.

Supercilium.

SYlva repellendis praefigitur ardua ventis:

Sudorem.Haec aliquid vento saevius arcet; aquas.

Palpebrae.

CUm tenui Natura oculos munivit amictu,

Hoc homini voluit dicere, Fide Deo.

Cilia.

QVot rigidae stamus lachrymarum in littore setae,

Tot sumus in muscas hostica pila, pili.

Nasus.

PIctori noceo: neque enim, sine naribus, esset

Cur pictura Rosae cederet aut violae.

Gena.

INgenium, genus & genium quae prodere possum,

Et soleo, merito sum Gena dicta meo.

Eadem.

CUr bona mala vocor sedes formosa pudoris?

Nempe quod instar habent non mala mala mei.

Labra.

LAbra virûm verbosa sient; facundiùs uno

Alloquitur mea me Julia basiolo.

Eadem.

IMprime suaviolum tepidis facunda corallIs,

Caetera per me sis, Julia, muta licet.

Lingua.

NIl opus est montes dirimant aut flumina fines:

Optima Terrarum lingua Geographica est.Sermo.

Eadem.

QVaeritur unde siem carnis versatile frustum?

Quot cerebrum format somnia formo plicas.

Eadem.

FIde cui quicunque voles: mihi caussa timendi est,

Quà sapiunt homines, fallere, verba dare.

Dentes.

DIsce gula; attentè, lentè, prudenter, acutè

Uti denticulo, parcere ventriculo est.

Os.

Hàc cibus it, hàc verba volant, quò nempe triumphet

Mutua de nimia garrulitate fames.

Mentum è more Gallico imberbe.

DIsce quid immineat raso tibi..... Mento;

Si, quâ parte sumus, nos pudet esse viros.

Barba.

HIrce, pater barbate, tua est haec gloria, menti

Excrementa gravem reddere longa virum.

Collum.

QVi dubitat Collum vitae cur copula dicar,

Permittat nodum solvere carnifici.

Humeri.

COrporis efficiunt humeri tabulata supremi:

Quid caput? impositae nil nisi turris apex.

Vbera.

MOntibus his pasci cupidos miramur amantes,

Queis ipsos aluit Fontibus ipsa parens?

Papillae viriles.

QVae Natura nihil frustra fecisse refertur,

Cur negat hàc etiam matribus esse viris?

Ala foetida.

VErtice cornuto est Aulus. dat adultera causam

Uxor, & esse virum praedicat id quod olet.

Brachia.

HAsce viden' chelas, mea lux? non extat amati

Corporis, aut flammae certior ulna meae.

Eadem.

BRachia tensa crucem faciunt cum corpore tenso:

Discite nata cruces corpora nata Cruci.

Cubitus.

NI lectum benè pransus amas, dormire sedendo est:

Qui cubitum non vult ire, eat in cubitum.

Palma & Pugnus.

MOllia sunt palmae, prae pugno, verbera: refert

Rhetoricè num quis vapulet, an Logicè.

Carpus.

UT collo caruisse caput, vel poplite crura,

Sic poterat carpum non habuisse manus.

Manus.

Si capere ingenii est; quid ni super omnia membra es

Omnia cum capias, ingeniosa manus?

Digiti.

ANnulus includit digitum: qui grandior omnem

Includat dextram circulus, Annus erit.

Iidem.

NIl opus est famulis; servos natura cuique

Nascenti totidem contulit ac digitos.

Vngues.

PRuritum si debellas, impunè recides

Quae Deus extremis artubus arma dedit.

Vola.

OMnis homo est mendax. ego me reperîsse putabo

Veracem, si cui fortè pilosa vola est.

Lineae Chiromanticae.

ILle tibi fidat, palmaris linea, qui se

Fortunam pugno claudere posse putet.

Dorsum.

QVid? plagas & onus? saltem Natura dedisses,

Cum me ferre dares omnia, pauca pati.

Pectus.

FOrtius obtusum est, si vera Mathesis, acuto.

Obtusum Batavi pectus habete mei.

Os sternum.

NIl opus impacti est homicidae cuspide teli:

Si sternum possis sternere, stratus homo est.

Venter.

VIvitur ingenio? facilis jactura cerebri est:

Per largitorem vivitur ingenii.

Vmbilicus.

SI polus humani quisquam sit corporis, hic est:

Arcticus an sit, an Antarcticus, ambigitur.

Ilia.

ILia tractanti subeant incendia Trojae:

Proxima sunt flammis Ilia, Thaï, tuis.

PEr me sunt homines: quâ me ratione pudendum

Appellas? pudeat, quem pudet esse, mei.

Vterus.

ME vide, & amentes animos natalibus infla:

Nascitur obscuro Rex, ut agyrta, loco.

Nates.

UT quid iniqua τρυϕὴ cycnaeae prodiga plumae est,

Pulvinar natas quae sciat esse nates.

Eaedem.

NOlle manum Nautae piceos maculare rudentes,

Hoc est, quando nates, nolle madere nates.

Femur.

CAEsarei partus uteri sint gloria secti:

Incisi femoris partus origo Deûm est.

Genua.

SCirpus homo ex imo, sine nobis, ventre fuisset:

In scirpo nodum fecit utrumque genu.

Idem.

EVclides capere hoc possit, vel credere? flexo,

Quò pedibus nequeas, itur ad Astra genu.

Tibia.

COrporis harmonicè concordent artubus artus:

Esto; sed harmonicum tibia nomen habet.

Sura.

UT paria aequali superis sint ima quiete,

Credo datas etiam cruribus esse nates.

Calx.

IN stimulos calcem temerè qui nolit adactum,

In calcem stimulos cautior aptat eques.

Idem.

Calck.SI callus videas quam sit res proxima calci,

De callo calcem nomen habere putes.

Pes.

QVinque pedis digiti: non indignabere, Lector,

Pentametris aptè versibus addo Pedem.

Planta pedis.

NOn cedo capiti: Cynico si credere fas est

Plantanti, quod sum nomine, totus homo est.

Pes opusculi.

CVm Bove lasso sigo pedem: jam vade, Tabella;

Quando pedem potui ponere, tollo manum.

Constantini Hvgenii Varia svpellex.

Manica de vulpina pelle.

HAEc secli facies, Emblemata temporis haec sunt;

Vulpinâ rapidas pelle latere manus.

Candela candelabro inserta.

VIs animae tardis sociatur vivida membris,

Qualis nostra gravi in corpore flamma micat.

Tintinnabulum.

LIngua mihi, lingua est dominae tam tinnula, ut ambas

Saepè, puer mutas, saepe, marite, velis.

Chirotheca.

ALtera, si Solem studeant arcere tenelli,

Altera si Borean, haec epidermis erit.

Aulaea.

SOrdida splendidulis velatur aranea lanis:

Hic tuus, hic Aulae est, Quintiliane, color.

Parietes aulaeis tecti.

SI ruris Jove nimboso est praeclusa voluptas,

Hùc, Here; textoris munere sylva sumus.

Pellis Vrsina. Ad Herculem.

VAna leonini est & pondus inutile tergi;

Ursinâ poteras pelle domâsse nivem.

Saccus è pelle Vrsina, fovendis pedibus.

NVlla tibi victae debetur gratia brumae;

Quod nequeas sine me reddere, sacce, meum est.

Idem.

NOn moror aetherios, quos nulli sensimus ignes.

Certior in terris sub pede flamma latet.

Idem ex pelle Lupina.

SI vel, sacce, tuae similis sit gratia fratrum,

Non malè nunc homini sic lupus esset homo.

Teges fulta plumis Anserinis.

MVta emi volucris melior custodia Lecti est,

Quam Capitolinae garrula rupis erat.

Scopae vestiariae.

QVaerenti dudum visa est dubitare Batava

Vestibus an scopis virgo carere velit.

Calceus.

SI malè cum pedibus sutori convenit, arctus

In mediis etiam calceus urit aquis.

Idem.

DIsce dolore meo moderatae providus esso

Cultor amicitiae: strictior urit amor.

Fascia cruralis.

EGregiam libertatem! sub more tyranno

In speciosa dari vincula nemo dolet.

Rosae, calceorum vincula.

FOetenti pede non temerè contendo fuisse,

Qui primas calceîs applicuere rosas.

Caligae byssinae.

SIt calor ut color est, quasi nudae serica carnis

Pictorem possit fallere mollities.

Clathra in fenestris.

DEsine, fur, lacerare domum, spe vanus inani;

Ut vitream pellem fregeris, ossa vetant.

Pileus.

MOs monet in momenta caput nudrae levato

Tegmine: tempestas horrida stultitia est.

Idem.

NOn dubius fons est nudandi verticis, illud

Officii Medicos instituisse puta.

Idem.

QVi sibi adulantem dicunt de more salutem,

Corda velim fratres, non aperire caput.

Idem.

PAr ratio est occurrenti nudare capillum,

Et patulâ intranti demere tecta domo.

Plumae in pileo.

NOn est ridiculus plumae mos; munere nostro

Pileus horrendae cassidis instar habet.

Ocrea Anglicana.

MIrandum, si tota domi est; ocreata tot annos

Procinctae similis terra Britanna stetit.

Eadem.

MAEonides juret non εὐκνήμιδας Ἀχαιοὺς

Collatos populis esse, Britanne, tuis.

Zona Virginalis.

QVae non invitae geniali nocte soluta est,

(Nescio quid, Thai, sis) torrida Zona fuit.

Cingulum.

FRustra est innocuum vinclis includere ventrem,

Ni sua cogamus vincula ferre gulam.

Tela muliebris arte perforata.

ARs haec an furor est, telam properare forando

Perdere, quam possit longa forare dies?

Saccus in femoralibus.

GRandis origo mea est. dubitatis? scite, venusti,

Me Jovis incisum vos docuisse femur.

Idem.

OMni veste placent, peras tantummodò vellet

Hospitibus caupo non placuisse suis.

Vinculum pilei.

QVae nos cumque premat vesano more tyrannis,

Non decet haec Batavos vincula ferre meos.

Forceps.

ME coquus & fabri possint contemnere, si, quàm

Ferrea sunt hominum corda, sit una manus.

Eadem.

NUlla meis bipedum par est audacia coeptis,

Sive pedes hos vis dicere, sive manus.

Scopae focariae.

UT caleas, carbonis eges & cespitis usu:

Ut nitidè caleas, me magis, hospes, eges.

Sella quadrupes.

SEssorum fulcire nates mea maxima; quid ni?

Maxima nobilium est gloria quadrupedum.

Solea ferrata.

FErree Neptuni domitor, si saxeus obstat,

Obstantem ferro, Belga, natante doma.

Eadem.

VIncite, Victores batavi, brumam quoque: vincant

Frigora, queis tellus ardet, arantur aquae?

Ephippium.

SI, quadrupes generose, potes me ferre, ferendum

Sessorem dominum jam quoque victe puta.

Lignum.

SIve focus, sive umbra placet; me stante, vel usto,

Bruma tepens, aestas frigida, neutra nocet.

Mensa.

LIgnea lusori, LEctori lanea laudor,

Linea eis qui, non êsse, nec esse putant.

Eadem.

ME schola declinat: sed enim quâ fronte, gulosi,

Quae vultis pueros posse, nequitis avi?

Lupatum.

ORe reguntur equi: turpe est? hoc turpius, ipsos

Rectores bipedes hac quoque parte regi.

Lamina ferrea camino praefixa.

SCutati flammas inter pugnate: puderet

Sumere, quae lateres non pudet, arma viros?

Lectica, Vehiculum aulicum.

CAlceus è soccis, è calceîs ocrea crevit.

Omnia nunc, ingens ocrea Rheda, tegit.

Eadem.

GEstaris, non longa trahis quod syrmata, sed quò

Gesteris, mulier, syrmata longa trahis.

Eadem.

QVod nostro melius mereamur crimine, tempus

Quatuor innocuum dilaceramus equis.

Eadem detecta. Calesche.

PErtaesos corii Batavos gestatilis arccae,

Cum vacat, & sudum est, en altera quae vehat ἀργοὺς.

Eadem.

RIdiculum est solum solus si visis amicum:

Tota domus totas coepit adire domos.

Eadem.

VAne furor podagrae, frustra me compede vincis:

Si claudum prohibes ire, sedebo domum.

Mos aulicus retrò vehendi.

REs Batavûm retrò coepit sublapsa referri:

Nescio quid pravae sortis in augurio est.

Idem.

AMbulat aula retrò: tanto prudentior Aulâ

Restio; retrosùm rem facit, Aula nihil.

Idem.

OCciput in fronte est; quid mox? exspecto deorsum

Ut caput, ut sursum dirigat Aula pedes.

Idem.

RIdeor, Astronomi, caleam quod mense Decembri?

Sol meus in Cancro Julia anatropica est.

Muccinium.

UT naso careas, nec sit pituita molesta,

Non magè me careas quàm cute, pelle, poris.

Idem.

CAndida stillanti succurrunt lintea naso;

Naturâ melìus praecipiente, manus.

Idem.

LInea quae primo violavit stamina mucco,

Non satìs emunctae natio naris erat.

Collare simplex.

TAndem quis melior mos est hodiernus avito,

Quando libri supplet pagina sola vicem.

Manica replicata.

NOn homini sit homo? parti pars invida nostri est.

Rusticior collo noluit esse manus.

Calcar.

DIscite quem stimulum virtus innata requirat;

Si nec Equi justum gloria calcar habet.

Stapes.

STas Eques, an pendes? responde; stare sedendo,

Sessor, an hoc melìus stando sedere vocas?

Bracca.

INter utrumque femur collecto syrmate talis

Extiti, & incauto Bracca reperta fui.

Equi solea.

UNgula ferrata est. quid? eques magnete tenaci

Elapsum fraeno sistere possit equum?

Thorax fenestratus.

QVàm malè, quo solo vitae pretiosa teguntur

Viscera, pertusum, crispule Galle, facis!

Idem.

QVi tremis illustri sectus thorace, videris

Saucius è pugnâ, Galle, redire mihi.

Annulus purus.

CEdit gema mihi, quantùm superatur imago

Non brevis aeterni temporis effigie.

Calceus more Gallico.

QVi primo, Sutor, struxisti ponte cothurnum,

Prime, super crepidam non sapuisse nego.

Crepida holoserica.

CAlceus è pelle est; ego byssea: dixerit ullus,

Cedere Bombycem nobilitate Caprae?

Dentati telae limbi.

FLoribus ornatur pretiosae fimbria telae:

Faeminei textûs haec quasi Rhetorica est.

Interula.

QVantâcunque sient ove vel bombyce superba,

Quantula sint hominum corpora, lina sciunt.

Eadem.

PEctoris ingenui virtus, interprete me, sit

Proxima, candori proxima simplicitas.

Clava Hollandica.

PRaevalet Herculeae Batavûm discrmine clava:

Illa feras potuit vincere, nostra feros.

Fides Citharae.

SI sua quid valeant bene norit viscera, mirum

Nî mox harmoincè pedere discat ovis.

Emunctorium Lucernae.

QVi lucere voles ellychnia, crescere ramos,

Sollicitâ multum suesce putare manu.

Circinus.

STo pedes & gradior: si poplite flexilis essem,

Exsecti posses dicere crura viri.

Idem.

UNumquemque meo metiri se pede rectum est:

Unumquemque suo, rectiùs & satius.

Ligna fabrilia.

SYlva domus Batavûm est; ramis ornata fenestra,

Arboribus strata est area sectilibus.

Penna.

PLena (quis hoc capiat?) vitâ plumisque volavi;

Mortua & implumis vivo voloque magis.

Eadem.

ANseris eloquio vivit post funera virtus:

Officium rostri garrula penna facit.

Scalpellum.

MVneris hoc nostri est, totum quod perstrepis Orbem

Garrula, & elinguis me sine, Penna, fores.

Theca calamaria.

SI scopus ante oculum est, si tendis Apollinis arcum,

Tensis ingenii viribus, haec pharetra est.

Atramentum.

DE bene quaesitis gaudet quod tertius haeres,

Sepia mille modis verbificata facit.

Arena scripturae inspersa.

QVantula vis haec est, quod te, nigra sepia, subdo!

Arctoum pelagus mollis arena rego.

Eadem.

O Curas hominum! quarum pariendo necesse est

Primos interitus pulvere praevenias.

Supercilium Camini.

PAllia nos dixit fumosi septa camini

Quem sua circumdant pallia fumus homo.

Follis.

QVis quibus imbutus studiis, à folle monemur

Discere. qui ventos ore flat, aure bibit.

Idem.

FOllis, ad exemplum pulmnois ventifer, uno

Dissidet: hic aestum temperat, ille facit.

Vlna.

LEge coërcetur rerum mensura: quid hoc est,

Quod vitae morum quisque sit ulna suae?

Eadem. In furem.

CHaerea dives homo est: ulnarum quippe duarum

Amplexu quantum Chaerea clausit, habet.

Ventilabrum.

NOn est solorum decor aut pudor iste Scytharum:

In Batavis ventum vendit hic, alter emit.

Ventilabrum Gallicum ex ebore scissili.

QVo ventos excimus ebur, fateatur, opinor,

E dentiscalpIs AEolus esse suis.

Appendix otiorvm juvenilium resegmina.

Danieli Heinsio Equiti, Consiliario ac Historiographo Regio, Viro & amico incomparabili.

CVm in Republica, Vir Nobilissime, quibus illa feliciter incumbit, opellam meam apud exteros aliquoties dedignati non sunt, gloriari apud amicum fas sit, iis me officiis eâ fide ac solicitudine incubuisse, ut qui plurimis usu vel solertiâ, sedulitate certè atque eo erga Patriam affectu, qui bono in Cive perperam desideretur, nemini concesserim. Relinquebatur ut quò illae etiam horae devenissent, quas vel foris curae publicae immunes, vel privatorum domi negotiorum expertes habui cum pluribus ne nescirent, Quorum haud paullo magis interesse videtur, quo pacto subditorum singuli otientur, quàm quibus universi negotiis attendant; ut ab otio ad malam frugem naturâ proclives sumus, & brevi ista spatio distare perhibentur, parùm boni agere, & mali multùm; sive, ut ferociùs olim pronunciatum nosti, Virum otiosum esse, & malum Civem. Faciunt eò potissimùm Libelli isti; qui magnam partem iis ex abortibus compilati quos quotidiè obtrudi tibi quàm humanissimè passus es, ut de severitate tuâ securi esse didicerunt, clementiam plerique toties experti, nec alio vel tutore vel vindice publici tribunalis majestatem experiri debuerunt. Mea, inquam, refert, Patriae universae ut constet, eas me res egisse cum nullas egi, quas plerique cum agunt, summoperè id curant scilicet, ne quis eos otiari existimet; quas verò tu cum ageres, ita te otiari credidisti, ut nec bono Cive, nec homine quidquam erudito indignum ageres, at nec ab illo valdè alienum quidquam qui se uni Sapientiae aliquando dicatum iret: si quis fortè ab aetate pari & Otio, ad eandem frugem ratiocinandum duxerit, & quantò ingentibus illis praeludiis tuis praestare constat immensum eruditionis cumulum, quo te stuporem ORbis literati agnoscimus, tantò serias olim cogitationes meas nugacissimis istis pro modulo potiores fore. Patere nunc ergo nomine me tuo tantisper abuti, quàm exemplo uti necesse habeo. Spondeo non invitus, iis me sensim vestigiis institurum, quae, ut infinito te ponè intervallo secutura sint, nec ipse tua esse negaveris. quin si te judice credi coeperit, hos etiam inter lusus otianti verbum excidisse non otiosum, ego verò is videri pergam quem à Rep. arceri Patriae intersit, ejusmodi mox otio vacaturum, quod, ut ista paucorum oblectationi, publicae nî fallor, utlitati conducet. vale, Vir maxime, quique nec amicitiam meam hactenus contemsisti, neque secessum scribentis, & Otia boni consule. Hagae-Comitis, VI. Cal. Iun. cIɔ Iɔc xxv.

Ad evndem.

UNice flos vatum, cui me placuisse measque

Prima fuit pueri gloria quisquilias;

Proxima sit placuisse viri, provectior aetas

Quòd bene, quòd meliùs tertia speret erit.

Otia nunc rerumque inopes fero Carmina nugas,

Otia, si tanti est, paucula perde meis.

Fortè tuas pridem versas in mascula Musas

Numina ais Veneres non nisi nosse mares,

Caetera cum primi putruisse Cupidinis arcu,

Nec pia tam nihili seria ferre jocos?

Parciùs obtundo, veteres agnosce tabellas:

quam videor cramben nunc dare saepe dedi:

Excute personam, mutato nomine qualem

Hìc ago de veteri est fabula facta recens;

At spectatores bene speratura nepotes

Heinsiaca sospes quì caruisset ope?

Hoc age, ne careat: quas nunc effaberis olim

Censurae de me posteritatis erunt.

Quamquàm ego nec metuo quos dant hodierna Catones

Saecula, nec quos est sera datura dies.

Algeo, nec pudor est; quem charior occupat aestus,

Discat ab invidia nîl timuisse mea.

Nec pudor est, nec erit, quòd nos impune puella,

Nos puer illaesâ virginitate leget:

Si tamen iste, vel illa legent; quae sola futura est,

Heinsiadae rogo sit gratia sola mei.

Sin piget immeritae punctum tribuisse Thaliae,

Et videor theta dignior ire nigro,

Parce Deûm, si quae, soboles; clementia divûm est,

Nec titulum justo detrahit illa Iovi;

Parce; tuo cum tecta volet ludibria nutu

Quae ruet in plagas livida turba meas,

Sola crepet, tantique adeò, quâ vindice solâ

Turgeat, autoris destituatur ope.

En caream plausu, jam nuda silentia posco:

Fecerit ad laudes, te tacuisse, meas.

Amaryllis. Ecloga. Moeris. Thyrsis.

INdomitae fastus Amaryllidos, & fera semper

Fulmina, non oculos, non isthac lumina fronte

Digna, nec ore minas, fugiturus trans Mare Thyrsis,

Thyrsis ad aridulas Neréi diffusus arenas,

Flebat, & aridulas fletu maculabat arenas:

Cum Pueri latè complentes littora planctus,

Et sparsas miseratus oves & ovilia Moeris,

Thyrsidos alter amor, nec post Amaryllida, Moeris,

Talibus incanti rupit suspiria verbis.

Thyrsi, viden' pleno subeuntem littora fluctu

Nerea? mox refluas idem revocaverit undas,

Mox Mare littus erit, & erunt mox Pontus arenae:

Gurgitis una vices Phoebe regit, una puellas

Temperat, alternoque ciet praecordia motu.

Non, si dura Lycoris erat, confecit Amyntam;

Oderat hunc aliàs, & amat Galatea Menalcan;

Nisa supercilium fregit, fastidia Phyllis;

Daphnidos hinc, illinc Lycidae sua gaudia fletus

Et laetae subiere vices: Amaryllis habebit,

Crede, suas, & tunc Amaryllida Thyrsis habebit.

Crede; sed hos alterna etiam sine, Thyrsi, dolores

Intervalla regant, nec quos adspexerit Eös

Humidulos, tales vesper deprendat ocellos.

Thyr.

Charior hisce Puer, quos quando adspexerit Eös

Humidulos, tales vesper deprendat ocellos;

Moeri, quid hanc toties iterato verbere plagam,

Tundis, & exemplis collatâ sorte beatis

Bis miserum esse jubes? Curetne Lycoris Amyntam,

Daphnida Phyllis, & agrestem Galatea Menalcam,

Nisa suum Lycidam, curare Amaryllida credis?

Adspice quae rerum circumfert saecula molem,

Perpetuosque sed & stabiles per inane rotatus,

Et vaga finito labentia sidera calle;

Hos gressus Amaryllis amat, hunc non prece, non vi

Flexibilem dicas animo obfirmasse tenorem.

Scilicet aethereos quò nemo negaverit ortus,

Et partio ductum Coelo genus, aetheris instar

Immotos animo decuit praescribere motus?

Nec poteras, nisi dura, diis prognata videri?

Heu! poteras formosa; & qui mortalibus exstat

Caelestes decor addit avos. Ignoscite Nymphae,

Non damus haec meritò vestris cunabula sylvis.

Moer.

At facilis natura deûm est; ignoscite stellae,

Non damus haec temerè vestris cunabula coelis.

Si tamen illa dea est & in illo lumine numen,

Nec specie deceptus, amas; age, Thyrsi, resurge;

Jam verbis invicta, moris superabitur olim;

Et dabit hora quod hora negat. non omnibus omnem

Protinus advertunt Superi mortalibus autem.

Non ego, si primos hodie de rure maniplos

Frugiferae Cereri, non, si tibi, Cynthia, Cervam

Obtulero, tibi, Bacche, caprum tibi, Cynthia, Cervam

Cras jubeo parere deos, placataque fumo

Numina praesentem votis deferre salutem.

Saepe equidem, si multa pias infecerat aras

Victima, & innumeras populârat flamma bidentes,

Tantane vos tugurI cepisse oblivia nostri,

Dii superi, dicturus eram; cum dexter ab ortu

Coelicolas corvus monuit sperare faventes:

Speravi; mollesque deos à tempore sumsi.

Disce breves in amore moras, potieris amatâ.

Thyr.

Adde graves in amore moras, occidis amantem.

Omnia perpessos annorum taedia porrò

Perpetienda mones? heu! pascere Thyrsida sylvam

Questibus, hirsutum flammis Amaryllida Mopsum!

Moeri, fatebor enim, poterant fastidia ferri,

Atque oculi, tot flagra, truces, nisi Mopsus ab illis.

Mopse quis es, qui nostra tuis componere certes

Carmina & hisce tuas, Parnasso judice, cannas?

Me Satyros, nemorumq;, nec ultima numina, Faunos,

Me Dryadas, mariumq;, nec infima numina, Nymphas,

Ad modulos, tua dona, meos, testabere Clio

Non semel aestivâ circumfudisse choreâ.

Invideas Rhodope, sectatos THyrsida montes,

Saxa, feram, volcures, volucres, fera, saxa loquentur.

Dicite Pierides, quid amarunt numina Mopsi?

Me pius, & sacrâ redimitus tempora Lauro

Sylvander, tuus à teneris Dictynna Sacerdos,

Ille Caledoniis tandem memoratus Hybernos

Confudisse greges, & confudisse Britannos,

Sylvarum Sylvander amor, laudasse canentem

Non neget, & docuisse suas Amaryllida ripas.

Da veniam, venerande Senex, tua rura, paternos

Pertaesi remeamus agros, Amaryllida ripas

Nunc quoque, sed duram docturi Amaryllida ripas.

Sat miseros vixisse domi, juvat esse Britannos,

Si sterili Batavos decet insudare furori.

Da faciles in vela Notos, substerne benignas,

Salse Sali dominator, aquas, deducite moesto,

Nereïdes, pastore gravem per caerula puppim:

Thyrsida vectorem vehitis, subsidite fluctus.

Moer.

Thyrsida pastorem rapitis, subsidite venti:

AEole seclusos cohibe compagibus Euros;

Objice retrorsum Zephyris Mare Neptunine;

Da remoram, Melicerta, rati, da monstra procellis

Cymothoë, da Glauce breves in gurgite Syrteis.

Annuitur. commota pari conamine crimen

Numina ferre negant: &, ne quà conscius esset,

Fortior adversas Tamisis devolvit arenas:

Plura minatur Hyems; jam te, timet ipsa videri

Cynthia, ne videat; condunt pia nubila Coelum;

THyrsi, nec hunc Solem, nec habebis sidera testes;

Quid juvat adversos rapere in tua funera divos?

Thyrs.

Moeri, per hunc Solem, per quae mihi sidera testes,

Objicis adversos passis Amaryllida divos?

En ego post ignes undam, post Cypridis iras

Despicio, Theti cana tuas; si fata jubetis,

Naufragus extremam subiturus in aequore sortem.

Ut videas, Amarylli, tamen; Sverinaque passim

Securos comitata greges per littora spectes,

Si pote, non duro morientem Thyrsida vultu.

Quae pelagi pietas, miserebitur unda perempti:

Forsitan illa eadem quae rettulit unda peremptum

Alcyonae Ceyca suae miserebitur, & te

Invitos super ora pedes invisa jubebit

Ponere, & has etiam; Miserandum Thyrsida! voces

Addere, & has etiam, Quid erat prae Thyrside Mopsus?

Plura Puer fudisse parat, cum plura paranti

Nunciat optivis intendi carbasa ventis

Ponticolûm clamosa cohors; levat anchora dentem,

Vela viri; fugiunt ripae; volat ocyor Euris

Ipsa ratis; summâ miserum sua littora puppi

Thyrsida spectantem solatur Moeris, aditque

Vocibus, ingeminatque procul, Reminiscere Thyrsi,

Spreverit una, sed una, tuos Amaryllis amores.

cIɔ Iɔc xx.

Μισογαμοc. Satyra.

COnjugii malè fausta dies, malè festa viris nox,

Nescio vos, neque scire libet. Dos lauta, supellex,

Praedia displiceant, domus & grex? Tolle quod adstat

Faemineum caput & triti pia taedia lecti,

Sum deus; adde, necas. O quâ sumus, & Batavorum

Nomine turgemus, pretio pretiosior omni

Libertas, oriunda diis, optanda viris dos!

Quâ subeat mercede tui caruisse? quis ultrò

Excutiat sibi te patriisque eliminet arvis?

Ducimus uxorem: Superi, quam cara voluptas!

Ducimur, haec summa est; & fluxerit alter ab illo

Qui tuus est, Hymenaee, dies; vos advoco testes,

Quae volucri volitatis ad haec pede sacra, Puellae,

Quantillùm, cui serus equos disjungere Titan

Visus & haerentes producere Vesperus horas,

Hesterna teneat reliquum de fronte Maritus.

Rideat, exultet, fundatur in oscula, quorum

Nec potiora Neaera tulit, nec Lesbia poscat,

Rossa suum potiora neget geminasse Poëtam:

Vidimus & moesto festivum gutture Carmen

Exprimier; ridere foris, quem flere domi lex

Naturae, gemitumque rogo libare paterno

Iusserat, hinc alacrem scenâ poscente Bathyllum.

O miser! illud heri festum Comoedia nunc est;

Spectator, conviva, venis; qui seria nuper

Gaudia, personatus agit non seria sponsus.

Hinc animo gemit, hinc tremulo simulator ocello

Ridet, & admoto convivam fallere Baccho,

Si potis est, sese ipse parat: invita cachinnos

Labra, sales invita docet; dum flebile presso

Pectore Paenituit, roso fovet intestino.

Tolle graves, Hymenaee, faces, fuge tecta, Diones

Cum telo pharetraque Puer; duxisse triumphum

Sat sit, & hàc fatuo tenus illusisse veneno.

Intereà subiti variatâ pelle stuporis

Caussa rogatur, & in rerum libet ire latebras.

Nempe oculos nox una dedit, cum nocte refugit

Fascinum & Idalii blandè vaga somnia Morpheî.

Omnis ut in summo, quantùm pote, culmine rerum

Res stetit, instanti nutat vicina ruinae;

Stare vetat Natura quod usquam vivere iussit.

Fac voto potiatur, & omnis ad interitum spes,

Omnis it ad metam fervor, venus, ira, cupido.

Hinc animi subitò facies diversa, colorque

Discolor, hinc quod sperat amat, quod possidet odit,

Et satius caruisse putat. Miraris? at ille

Impetus in summo graduum stetit, ulteriùs quà

Non datur; inde, cadat, ratio docet, & monet ordo.

Credibile est arsisse Jovem Junone, quousque

Ivit in amplexus precibus mollita cupitos:

Vix totâ gaudere datum, vix facta Tonanti,

Quae Soror, & Conjux; quid agis Pater atque hominum Rex?

Languet, & ad nova claustra recens ergastulus horret,

Et cuperet non esse quod est sine fine futurus.

Jam Danaën aerata (cave Saturnia) turris

Non tenet. excubiae prohibent? erit imber adulter;

Quà nequit ire, pluet: jam Taurus Agenore natam

Avehit, illicitos Cretâ satiante calores;

Jam Cygno decepta duos promittit ab ovo

Tyndaridum pellex simulandos nomine fratres;

Jam novus Asterien rostro premit ales adunco,

Mnemosynen pastor, Satyri Nycteïda talo

Ludit, & Alcidae mentito conjuge matrem.

Te quoque, fallacis tremor, Ennosigaee, profundi,

Nonne ducem simulare gregis, delphina, juvencum,

Defraudata suis amplexibus Amphitrite

Vidit, & esse suas tum pridem taedia taedas?

Ergo diis quod habent vile est; & finis amorum

Conjugii nox prima fuit: vos, dicite, sponsi,

Copula quì faciat nunquam solvenda beatos?

At lucri mellitus odor quâ compede dignus

Non sit, & in qua non adigat sudare palaestra?

Displiceat nova Nupta, placet peplus, arca, domus, res;

Hac miseri mercede sumus; spontanea gratìs

Vincula non sumuntur; habet sua commoda carcer.

Prô pudor, & virtute parùm condigne Batavâ

Sermo! rei servire virum! prosternier auro

Cui pedibus calcare dedit Natura quod usquam est!

Foemineos fastus pretio conductus adoret

Ille solo, ille salo latè datus arbiter! audi

Foemina de magno cui tollere forsan acervo

Contigit, & grandes auro subducere naevos;

Celsior his animis sedet & generosior ardor,

Nec pretio prostant; facilis jactura peculI

Fortibus, & (quis it inficias?) super omnia natis.

Macte virûm virtute vigor; nisi desumus ipsi,

Nil deerit: Fortuna fabrum si fecerit, euge,

Uni dives ero manibus quod sufficit; adde,

Liber ero, propriisque laboribus imperitabo,

Ipse meae rector, remex, antenna carinae.

Das melior fortuna togam? dabit Aula clientes,

Haec quaestum mihi turba; quod auri fortè fodinam

Dixeris haud sine mente: quid ampliùs? otia, rerum

Perniciem, fervente manu vel voce fugabo:

Nec foedè vacuus languebo, nec undique curis

Impediar; summa est, dominabor coelibe toto:

Nec rugas frendentis Herae, nec probra timebo

Pallidus, aut soleam; nec quà libet urbe vagari

Ponè traham malè formatos, mea viscera, partus:

Nec famulae servus furtivâ nocte cubile

Concutiatne, & ridiculo ditaverit aedes

Foenore, curabo: nec (si licet addere, quantum

Suggerit importuna trucis compunctio veri)

Discruciabor ad abstrusam lenone fenestram

Deprenso; quia nempe crepuscula diligit uxor,

Postponitque tuo fraternum Cynthia lumen:

Nec peregre per longa graves insomnia curas

Sudabo, nec mente ferar quo corpore latum

Suspicio non vana notet qui semina nostris

Spargat adulter agris, &, quo profecerit absens,

Propatulum reduci cornu paret Amphitruoni.

Sed Satyros pridem Satirâ saturavimus; & jam

Fallor, an hic aliquâ pruritum fronte notavi?

cIɔ Iɔc xx.

Epithalamivm Caesaris Calandrini, Ecclesiae Italicae, quae est Londini, Pastoris, & Elizabethae Harderét.

SIve per antiquos retrorsum turgida Fastos

Exspatiata meas, tumidumque nepotibus Olim

Obtrudis, veteres animo commensa Quirites,

Roma, nec invidiam Gentis meruisse Britannae

Diceris, neque Caesareis gavisa triumphis

Una, nec hanc solidè (quae nunc sunt saecula) laudem

Londino patiente feres; sublimior illa

Se videt, & negat esse nihil non Caesare majus,

Sed negat esse suo: Videt hunc de frigore duri

Pectoris, & glacie quae mox penetrabilis ulli

Non fore visa, licet fuerit penetrabilis uni,

Laeta Cupidineos ducentem rite triumphos.

Nec minùs ista suo viridem victoria laudem,

Victori, nec inauratas debere quadrigas

Visa minùs, quàm cui Dacos, cui barbara Thraces

Pectora, Sauromatasque truces, Garamantas & Indos

Obtigit uni omnes semel inclusisse trophaeo.

Sive quod es libet esse, & qualem illudere saeclo

Miramur, sacro moderantem Regna capistro,

Et modò non totum subigentem Collibus Orbem

Hesperiis; Schola dissidii, foecunda malorum

Mater, & erroris quantùm capit orbis origo,

Pone supercilium, festum cui laurus adumbrat

Circumflexa caput, Pastorem Καίσαρα spectas,

Pastorem, cui cura lupos quot foeda pudendo

Emittis gremio, quot humo depromis Erynneîs

Pellere nil merito (da, Coelum, possit) Ovili.

Καίσαρα, cui Fidei scutum, cui cassida Vitae,

Iustitiae loricam & Verbi coelitùs ensem

Induit armipotens Deus, indefessa per Orbem

Selecti tutela Gregis, quò, perdita, quò te

Concutiat, sceptrumque manu, triplicemque superbâ

Caesarie, quâ regna premis, quatis astra, tiaram

Auferat, & Romae discat post saecula Romam

Reddere, & haud vanum priscae pietatis honorem.

At tibi quò tantae felix bellator arenae

Sufficias, valeasque forìs in praelia, Caesar,

Pax niteat sincera domi, Concordia lectum

Sepiat, aeternoque liget praecordia vinclo,

Junctaque divinum scandentia vota tribunal

Prospera concilient commnni Numina sorti;

Nec priùs importuna toro levet Elizabetham

Caesare, nec priùs hac subducat Καίσαρα Clotho,

Auferat una dies quos junxerit unus (at ô tu

Sera tamen lucesce dies) Hymenaeus amantes.

Concordes animae, beate Caesar,

Felix Elizabetha, par suave,

Dulcis copula, turtures gemelli,

Restant ultima vota, summa restant:

Foecundos thalamo super precari

Lusus, gaudia, basiationes.

Vos amplexibus osculisque centum,

Vos implexibus osculisque mille

Non semper vacuos dies beate,

Non unquam steriles beate noctes,

Sic ter tertia prole ter beatam

Ditet Caesareâ domum Selene;

Sic augur conviva siet, sic omnie vero

Canatet distendens Hymenaeum turba choraulen.

Quàm bene, quàm dignas junxistis, Numina taedas

Si decus ingenii pariter, si frontis honorem

Caesar Caelarulis dabit, Elizabetha Kalandris!

cIɔ Iɔc xxi.

Ad juventutem Ziricaeam Elegia apologetica.

CIrcaei Juvenes, facibus devota Cyprinis

Pectora, par telo saucia turba pari;

Per geminas Dominae, totidem tua fulmina, stellas,

Prima pharetrati, quem colis, arma Dei;

Per Paphiae delubra Deae; per tela, per arcum,

Cujus in accenso pectore vulnus habes;

Desine rivalem temerè commota Batavum

Innocuique dolos subtimuisse viri.

Non ego Mattiacis obrepsi proditor oris,

Non ego Circaeis dissimulator agris.

Pone metum. spernenda times. impune Batavis

Creditur, & fraudum nescia turba sumus.

Non Helenam, si qua est, (neque sum Paris) ambio vestram;

Hospitii cultor, non violator ero.

Non mihi fallacis plaudo sub imagine voti,

Non mihi tam grandis vindico jura spei:

Mecum habito, & quàm sit novi neque serò futurum

Ut cadat in casses casta Venila meos:

Illa quidem (& voveo) feliciùs eliget, olim

In magè se dignos introïtura toros.

Audiat intereà, quisquis prior ille procorum

Occupat adventum suspicione meum:

Fallier humanum est; sumus in caligine cuncti,

Nec minùs hic tenebris, nec caret iste magìs:

Nî tamen insignis dementem decipit error,

Nescio quid miseri nomen Amantis habet.

Non mihimet comperta loquor, sed naufraga saxa,

Naufragium passo praemonitore, noto.

Quas dubio lachrymas, quae non suspiria amanti

Moverit aspectu torva Puella suo?

Quis misero pallor, quis non furor occupat artus,

Si, sibi postponi quem velit, ille praeit?

Et tamen has aliquis (quid non mortalia cogis

Corda, Tyrannorum maxime, parve Puer?)

Has aliquis risum lacrimas, hos gaudia fletus

Dixerit, Elysios posthabiturus agros.

Vivite felices, quibus importuna calenteîs

Flamma vorat fibras; Me meus ardor agit.

En dudum Patriis animo procul evehor oris,

Jam mare, jam terrae mente remota lego:

Hesperidum hinc Populi, hinc Phoebo subjecta recenti

Regna manent oculos conspicienda meos;

Parthenopes jam nunc avido obversatur imago,

Et cinis Imperii, perdita Roma, tui;

& quae Caesareo pares Germania sceptro,

Et modo foemineâ Gallia quassa manu,

Quique per Occiduos Tamesis devecte Britannos

Juncta Colosseo littora Ponte lavas.

Aurea libertas, quae non lustrabimus arva?

Quanta sub hos oculos, te comitante, cadent!

Aurea Libertas, priscis adamata Batavis,

Cum socias junxit foedere Roma manus,

Aurea libertas, Superûm data munere Terris,

Quis tibi, quis sanus, vincula praetulerit?

Aurea Libertas, tibi me voveoque dicoque,

Tu quoque ne gressus desere, Diva, meos.

Circaei Juvenes, per me licet esse maritis;

Ite sub optatum, si volet illa, torum;

Subdite colla jugo, cippo date crura beato;

Non facit ad Batavum calceus iste pedem.

Ziricaeae. cIɔ Iɔc xix.

Academiae Oxoniensi perpetuum florere.

OXonii colles, & quae neglectiùs olim

Festino pueri pressimus arva pede;

Credite (si qua tamen fidei faex licta Batavis,

Nec Musis etiam perfida turba sumus)

Credite, Musarum virides palatia sylvae,

Sylvae numinibus vota sacella meis,

Credite, qui, quot onus gestat paritura, Britanno

Viximus, inviti viximus orbe dies.

Viximus inviti, quia nam quae summa videndi

Vos fuit, & tantùm spes fuit, illa fuit.

Nec reditura fuit, ita nunc proclivis adegit

Praecipiti pronam Cynthius axe rotam,

Et modò multa nimis coelo bacchata Noti vis

Eripuit coecas imbribus aucta vias.

Nec, si summa quidem placeant incommoda, vel nunc

Annuat officiis blandior aura meis.

Carcere torpendum est (sic Dii voluistis) eodem,

Sola nec exilii credita plaga satìs.

Bis miserum jubet esse, cui semel esse Batavo

Sors dedit, & geminae mortis obire necem.

Sic ego, Brutiadum pariter summotus Athenis,

Summoveor Tempe, dulcior Haga, tuis:

Sic patriae vicinus agris, sic proximus idem

Oxoniis, isthinc exul & inde vocor.

Qualis ad Euxinos (rubuisti Roma) Tomitas

Perdidit in Scythicas irrita verba nives,

Qui patriâ voluit Vates ubicunque carere,

Ne modò non gelidis fas caruisse Getis.

Da veniam veneranda tamen, da, magna Britanni,

Londinum, Imperii gloria, magna domus:

Maxima majoris, quantus patet, Orbis imago,

Da veniam, regni regia congeries:

Non ego Sauromatas Tamisi compono paludes,

Non ego vel celebres, quas vehit Ister, aquas.

Non ego Ponticolûm demens tua marmora caulis,

Non ego tam populis barbara terga tuis.

Saniùs insanimus, & unus taedia (si fas)

Oxonius vestri movit & auxit ager.

Illa meis unquam si non occurrat imago

Sensibus, immemorem quò sinat esse sui;

Forsitan esse tuas aliquid tum turbida turbas

Aula minùs dubiâ suspicione rear;

Et tenerâ nec dum demulsi fruge palati

Emicet ad glandes mota saliva tuas.

Nunc mihi tam memori tam blandas undiq; circum-

-gestanti mecum pectore relliquias;

Et modò Woolseias recolenti coepta ruinas,

Marmora de domini sorte notata sui;

(Quàm bene, quàm subito, quantùm vaesana levârat

Gratia, contrivit Caesaris ira caput!)

Et modò Bodleias, congesta volumina, gazas,

Rufe tuis pariles, vel Philadelphe tuis,

Pulpita Lutetiis tam nil debentia capsis,

Quàm Vaticano proxima, Roma, tuo;

Quaeque superba novo stringens laquearia crusto

Pergula Bodleiam poscit & ipsa manum;

Et modò lustranti tot in illo lucida coelo

Sidera, tot limo de potiore viros,

Illustres animas, deductos aethere cives,

Reddendum stellis (tarda sit hora) genus,

Palladii Mystas, quorum se tota reclusit,

Tota sinum votis Virgo-virago dedit;

Quorum si totidem tollas oracula linguae,

Intuitus quiddam quo doceamur habet:

& modò Woodstochios peragranti mente recessus,

Et loca Virgineo carcere nota nimis,

Heu! indigna tamen, quis enim Te vincula Minos,

Quis te Diva ferat Elizabetha pati?

Ut tulerit Soror, illa Soror, nî fata vetâssent,

Suppliciis post Te credita digna tuis:

Denique nunc vicina vagos per caedua saltus,

Nunc vada pervecto, nunc juga summa mihi,

Oxoniis obversanti per somnia clivis,

Oxonii pleno, quantus ubique feror,

Quis plateae turbas, subigentes saxa covinos

Objiciat, carros, esseda, plaustra, trahas,

Calcar agasonis, gemitum obrudentis aselli,

Hinnitum stabulo profugientis equae.

Causidicûm turmas, spumantes jura patronos,

Illapsa in pavidos nomina dura vades,

Chrysidis ante fores extinctâ cum face carmen,

Ante diem surdas Chrysidis ante fores,

Importuna popinales in prandia bombos,

Fercula clamores singula nacta suos,

Compita pestiferis passim consepta cloacis,

Fusa per angustas vasa pudenda vias,

Contiguas quoquò versùm, quot tecta, tabernas,

Murmura, stridorem, sibila, flagra, minas?

Quis populi phaleras, torto velaria bysso,

Pocula de Samiis gemmea facta scyphis,

Interfusa per augustas aulaea fenestras,

Jàmque graves auro, non elephante, toros,

Balsama, pastillos, thalami diapasmata, fumos,

Cinnama, odoratas, Persica thura, dapes,

Coccina, pelliceas, strictos adamante capillos,

Et vario semper more, colore peplum?

Quis rerum salebras, civiles jurgia spinas,

Aurea perpetui semina dissidii,

Indigno Batavis commissos Marte Britannos,

In sua fraternas signa reversa manus,

Praelia retrorso longè contermina Gangi,

Eoo tristes littore naumachias,

Et piper & palmas & adusto cinnama libro,

Et laser, & calidas, lignea pruna, nuces?

Singula certatim nec iniquâ lance pependi,

Multa nec aetatem non subiere meam,

AEtatem, nisi vana fides, cui non malè rerum

Exacuant juvenem splendida quaeque sitim.

Oxonii fontes, & vos tamen una videndi

Deficiat nullo spes rediviva die,

Et modicos inter Patriae meruisse Poëtas

Dictus, abhinc nullo, nec novus, ore legar,

Nî vestris habitare jugis, nî vestra supremos

Ad Vada praetulerim consenuisse dies,

Lassa super vestro componere tempora musco,

Esse soporiferas murmura vestra dapes,

Nesciri mundo, mundum nescire, latere

Perpetuùm instabiles, turbida fata, vices;

Me quoque quà fas est, nec quas collegerit angi

Quando resolvendas quisque Cometa minas,

Quid moveant Reges, quid ab Hesperio Hymenaeo

Concipiant Britones hinc spei & inde metûs;

Quatenus esse noverca suos sua viscera cives

Perget & insanum Gallia posse nefas;

Summane inabrupto ferient impune volatu

Sidere Pannoniae signa gemella Ducum

Victrices Aquilae, nec erit cui longa superbi

Prosperitas môrit nominis invidiam,

Vel Patrio procul orbe alieno proxima Regum

Posteritas exul jussa latere solo;

Ullane pacato post longa incendiaBelgae

Luxerit haud socio sparsa cruore dies,

An Batavas iterum, tam culta novalia, ripas

Barbarus infando Marte reviset Iber,

Et lacrymis iterum & sanie turbatior ibit

Rhenus, & infames devehet ater aquas:

Sed virides variare toros, prosternier umbris,

Languida fragranti condere membra thymo,

Hìc violas amplecti, hìc perpetuos amaranthos,

Hìc crocon, exuvias hìc, Hyacinthe, tuas,

Hìc Satyros, Dryadesque, & alacria numina Faunos

Concutere ad Batavam, quà patet umbra, fidem,

Securos inhumare dies, destertere noctes,

Sidera Phoebaeae nectere sera faci,

Otia deglutire: horum si largior olim

Suaserit alternas copia delicias,

Tum tua, tum verò, Bodleje, in fercula ferri,

AEthereos animi, mella meraca, cibos,

Ambrosiam saecli, monumenta tot ultima tecum

Pervicturorum saecula semideûm,

Palladios, totidem cerebrorum semina, partus,

Mille sui versos in simulacra viros.

Heu! mea continuis aeternùm saucia plagis

Belgium, & aerumnis nunc quoque strata novis,

Si bene natales quisquam contemnere cunas

Sustinet, & patriae vix memor esse suae,

Hac Batavas mercede queam contemnere cunas,

Hac valeam patriae vix memor esse meae.

Sed pudor hoc & fata vetant, crudelia fata,

Candidus ingenui gloria prima pudor:

Iste domum vocat, illa forìs impune morantem

Pacato Batavum claudier orbe vetant:

Dum totus furit ungue Leo, dum proximus ardet

Gelder, & ancipiti sternitur ense Brabas.

Audi Brutiadum Pater; audi, maxime Regum,

Improperant nimias fata pudorque moras.

Si satìs Hesperios imbelli Marte cachinnos

Movimus, & calami strinximus arma satìs,

Solve tuo Belgas Tamisi, post penè quot anno

Constituit menses Romulus ire suo.

Poscimur altroversùm, &, quae nunc nubila nigrent,

Exulibus miserâ non vacat esse domo.

Oxoniae valles, en quàm discordia votis

Obvia conveniunt undique vota meis!

Quàm tristes patriae simul aspectare ruinas

Eminus, & civi non datur esse pio!

Avehor, opto, tremo, feror in contraria, findor,

Quò decet ire piget, quod libet esse vetor.

Bellorum Pacisque Dii, Laurique potentes,

Omnis in hoc unum turba voluta caput;

Arma citant, pietas urget, spes, vota reclamant,

Par agit in partes ardor utrinque pares;

Praevaleat pietas, fuge spes, ignoscite sylvae,

Vestra minùs quassae gaudia mentis erunt.

Londini. cIɔ Iɔc xx.

Italia decolor.

HEsperii Manes, Mundi morientis imago

Praevia, faex rerum, splendida barbaries,

Marcide flos, cinis, umbra tui, salve Itala Tellus,

Indigenam Patriae frigidioris habes;

Inferioris habes, non deterioris alumnum,

Hospitii sociâ qui rogo jura fide.

Illa per ingenteis olim dilapsa triumphos

Illa super geminum Fama levata Polum,

Quâ caput atque Orbis latè dominator ocellus

Diceris, hos oculos impulit, hosce pedes;

Jussit ab Arctoïs discedere littoris undis,

Quà Batavi fontem nescit arena soli;

Scandere monstrosum per inhospita nubila culmen,

Ferre per aestivas torpida membra nives

Jussit, & ô vanis utinam ne lapsa revolvens

Luserit ignarum rumor imaginibus!

Infelix, at enim quàm prisci rara decoris

Semina, pauca virûm, nulla vigoris habes,

Nulla pudoris & ingeniti (fas dicere) bruto

Luminis, ingeniti, quas alis ipsa, feris.

Impia divinos, specie pietatis, honores

Eripis immenso, qui videt ista, Deo;

Quod colis ipsa creas, quod edis colis, horreo dictis,

Mente Creatorem non capis, ore teris,

Cui gemitus de corde pios, cui viscera debes,

Contritique sacras pectoris exuvias,

Dona viris, pueris spernenda crepundia profers,

AEra, faces, tabulas, marmora, thura, sonos.

Improba, cognatas agis in sua viscera dextras,

Tota rubes fratrum sanguine, tota Patrum:

Sicas, flagra, aconita doces, non praelia, civem,

Ivit in acceptos fraus homicida jocos.

Luxu, foeda, fluis; quicquid congesta dederunt

Saecula vel patras una vel exsuperas;

Non gladium raptor, non novit adultera legem,

Non Sodomae sordes, non pice digna Venus.

Plura jubet calamus, jubet indignatio plura,

Nî vetet ingenuus plura referre pudor.

Sisto manum, pede linquo tuos, indigna, Penates,

Forsitan his olim qui capiatur erit,

Quo sociae veteres Romae placuere Batavi

Candor, & egregius mentis ad alta vigor

Fervet adhuc, studiisq; idem Constanter abhorret,

Roma, sed heu! quàm nunc altera Roma tuis.

En reducem dilecta tenes Hollandia Civem;

Da subeat veteres non novus hospes agros.

Rettulerint alii insanae novitatis amorem,

Italiae solus taedia sola fero.

Clavennae in Rhaetis.

cIɔ Iɔc xx.

Ex Italia redux.

Ignoscite viri magni, Pii atque eruditi, quorum in tanta barbarie ingentem numerum relictum esse oculatus testis assero. Saeculi apud vos vitia perstrinxi, cujus adeò vos convitia non tangunt, ut ad laudem inprimis facere videantur: vos autem

Infractâ Coelo meriti virtute locari,

Nî foret in stsellas astra referre parùm.

Itinerarium Legationis ad Venetos Autographum Lectori.

CVm Batavis Venetas socialis dextera vires

Jungeret, & geminus mutua ferra Leo,

Tanta cui Porceres voluere negotia curae

Transiit has peregre me comitante vias.

Hinc levis in modicam crevi cum foenore molem,

Qualis in affixas massa voluta nives.

Qui totidem pernôsse volet, non visere, fines,

En teneat domini sedula scripta mei,

Et sine dente jocos, expertes criminis horas,

Innocuas noctes, & sine labe dies.

Vidit hic, ille sciet; tulit hic, fugit ille laborem;

Quaero cui cujus gaudia pluris erunt?

Fallor, an ex trutinâ feret aequior arbiter aequâ,

Ille tulit mentem quò tulit iste pedem;

Sed Patrios posthàc fugias praeposterus agros,

Si potè quos nôris non adiisse locos.

Basileae.

cIɔ Iɔc xx.

Pro eodem.

QVi negat hoc tam multa libro tam dissona posse

Dicier, & mixtos seria ferre jocos;

Quò sibi tam veteres avias pulmone revellat,

Audiat, hos Matri scripsimus, ista Patri.

Qui duo sunt & idem, quibus est mens una duobus

Ista legent, geminum quid vetet esse librum?

Spirae.

cIɔ Iɔc xx.

In Litem Poëticam Grotii & Gvietti, super vini atque cerevisiae praestantia. Pindari vaticinium.

NEscitis quod saxa sciunt, qui sola supremum

Fertis honorandi Carmina Vatis opus;

Celsior has animas vulgo discriminat ardor,

Et minùs immensùm Vate Poëta sapit.

Fari facta leve est; infecti praescia virtus

Illa dedit frondem Vatibus, illa fidem.

Sufficit indicio quo non sublimior alter

Thebanam docuit Dorica verba Lyram:

Ille futurarum trans centum secula rerum

Prospiciens oculo vaticinante rotas,

Et fore qui largo cerebrum turbatus Iaccho

Tolleret insanum Gallus ad astra Deum,

Et quibus innocui, quantùm Dea mista, liquoris

Sedat inexcultam sobria gutta sitim,

Impeteret siccas vinoso scommate gentes,

Nominaque infami ter veneranda mero:

Cui Batavus (non ille quidem, si caedere, si fas

Pungere, vel pugno vel cariturus acu)

Blandior, assertique recens à Nectaris haustu

Redderet & sapidas & sine felle vices,

Verba lacessitum non accusantia pectus,

Nec sine dente quidem, si sine bile, sales,

Ille sacro madidam decidit carmine litem,

Ille Deo plenus dixit, ἄριστον ὕδωρ.

Londini.

cIɔ Iɔc xxiii.

Academiae Lugduno-Batavae incendium. Proprid. Id. Novemb. cIɔ Iɔc xvi.

VIdimus horrendas subitò sacra pulpita flammas

Tectaque Cecropiae lapsa vorare Deae;

Pulpita non flammis, non talibus illa ruinis

Auriacâ quondam tecta sacrata manu.

Magne Deus! quas mente, Pater, quas concipis iras?

Quas rapido Terris incutis igne minas?

Si quid in humanos valenat praesagia casus,

Arguit hoc turbas, turbida Leida, tuas.

Heu Sophiae sine lite olim, sine crimine Mater,

Heu Batavi quondam floscule, Leida, soli!

En quid agis? proprio laceras praecordia morsu,

Dissidium, rixas, jurgia, bella foves.

Scilicet, hostilis cecidere incendia flammae,

Ustor Iberus abest, ureris igne tuo.

Coram Rege Britan. Citharâ canturus.

APplicat augustam Regum ter maximus aurem,

Suggere non solitos, dextra Thalia, modos.

Quid pavido prodis passu tremebunda? quis iste

Virgineo subitus funditur ore rubor?

Regius, agnosco, percellit lumina splendor,

Torpida praesenti Numine lingua riget.

Cui tamen ore loqui Batavo datur, ille Britannos

Desperet faciles in sua verba Deos?

cIɔ Iɔc xiix.

Ad Iacobum Gevartium Sen. Antv. à Secr.

In effigiem Cylindri glacialis, qualem paullo ante Antverpiani quidam vario post illum carmine ad miraculum elatum ad me miserant. Meae autem picturae inscriptio sic habebat.MIRA DE LENTE.

Horribile portentum

Hagae Com.

V. Kal. Febr.

procul omni industria

editum,

tota Hugeniorum Domus adspexit,

tota despexit.

cIɔ Iɔc xxiv.

TAle super tali surrexit marmore marmor,

Talis ab Hollando substitit unda gelu,

Hìc ubi candidulos inter, sua moenia, colles

Prospicit Arctoúm nobilis Haga solum.

En iterum, Atuatici, rapite in miracula stillas

Prodigii nobis non habitura locum.

Nil admirari prope res est una Batavos

Quae docuit temere nil timuisse viros.

Si tamen admotas elusit stiria prunas,

Si calidis algens ignibus arsit apex,

Qualis in AEtnaeo (capitis portenta, Brabanti?)

Mista nives didicit ferre favilla jugo,

Prosit aruspicium, constent sua fata cylindro;

Ilicet, & stupidi quod stupeamus erit.

Caetera nec pueri suspeximus. ERgo, Gevarti,

Te quoque tantillo diriguisse gelu!

Ad patrem, cum ipsi Qverelam Bataviae Cantionem hexaphonon Cal. Ian. offerem.

SI Patriae dubius (quam Dii prohibete) ruinam

Intueor, lachrymas poscere visa fuit;

Si subit optatas referens festiva Calendas,

Carmina, concentum visa jubere dies;

Si lubet in superas oculum convertere sedes,

Torva jubent humiles fundier astra preces:

Hinc triplicem (nam sic Hollanda Tragoedia suades)

Personam triplici munere functus ago.

Ploro, celebro, precor, Patriam, Dionysia, Dívos,

Flente, sacrâ, geminâ, lumine, voce, manu.

Accipe ridenteis, rerum dulcissime, fletus,

Cantanteis lachrymas (vix mihi credo) damus.

cIɔ Iɔc xiix.

Mimesis Grotiana. Bergopzomivm.

ARea magna ducum, furias frustrata facesque

Una ter Hesperias, & quam damnare supremae

Ter voluere Dii, ter non voluere ruinae,

Post tantas immota vices, interrita persto.

Tertia Luna ruit, toties concussimus hostem,

Concussi toties; non est sine sanguine cespes,

Saevit atrox per summa, per ima, per infima fulmen:

Et minimùm profecit Iber, praestantior illi

Eripuit metator agrum. Fortuna, peractum est:

Saepius hàc illude; tuus vix hoste perempto

Qui tenet hos complexus Iber cum funere muros,

Saepe sit, ut non sit, sterili de pulvere victor.

cIɔ Iɔc xxII.

Post disputationem Iuridicam, Lugduno discedens.

ET jam, Leida, vale: Patrias revocamur in oras,

Leida vale, Patrio dulcior una solo.

Hactenus alma tuo pendemus ab ubere Mater,

Portio Palladii quantulacumque tui;

Hactenus est doctis patulam dare vocibus aurem,

Hactenus est avido condere verba sinu,

Hìc ubi Cecropias, Flandro praecone, per arces

Cornelius tacito desiit ore loqui.

Nunc aliò trahit aura ratem; nunc altera mentem

Cura movet. Quae, quae meta laboris erit?

Te sequimur, sequimurque tuas mox, Curia, lites,

Curia curarum mater, alumna, penus;

Pulpita, rostra, forum, sententia, causa, clientes,

Nomina erunt studiis non aliena meis.

Heu! rerum subito mutatam turbine vestem,

Heu! citò Pieriis laurea fixa jugis.

O mea, sed quondam, faciles in vota Camaenae,

O mihi Thymbraei numina culta Dei!

En ego, sed primâ vix obrepente juventâ,

Eripior sacris, turba sacrata, tuis;

Eripior, nec sponte feror, nec transfuga dicar,

Nec tibi perfidiae criminis esse reus.

Quos modò per Patriam licuit tibi trivimus annos,

Quod superest aevi vindicat Haga foro.

Sic tibi, sic, vernerande cohors, damus ultima verba,

Relliquias prisci verba caloris habe,

Ne neger Aönios aegro pede linquere fontes,

Ne neger invitus dicere, Leida vale.

cIɔ Iɔc xvii.

Epitaphium Rutingii Ecclesiae Belgicae, quae est Londini, quondam Pastoris.

DVm colit agrorum Domini Rutingius agros,

Christicolasque sacro gramine pascit oves;

Sed super ipsa pias extendens sidera curas

Coelica prae vili pascua laudat humo:

Invida Mors (non est inopiam dicere: Certè

Invida delitiis Belga-Britanne tuis)

Evocat orbe virum. Sequor, innuit ocyor ille;

Et sequitur. videas îsse, nec îsse putes.

AEquus Amor fuit, aequa Fides: hàc vivus eundum

Dixerat; excedens, hàc abaeamus, ait.

Sic vitâ dubitare vetat, sic morte, docere

Qui vitam valuit, non voluisse viam.

Quisquis es (& voveo moneant exempla) Viator,

Sic, abiturus, obi; sic obiturus, abi.

Lond. cIɔ Iɔc xxi.

Concordia discors. cIɔ Iɔc xvɪɪ.

ILicet, partae Batavum quietis

Taeduit Civem, pudet otiosae

Desidem gentis, pudet & beatae

Ducere nomen.

Quisquis ingentes animo triumphos

Exterûm volvis, quibus inter ipsas

Verticem, vel tunc miseranda, fixit

Belgica nubes:

Quisquis indignum Populo subacti

Reris Hispani domitore festâ

Cassidi natos redimire laetum

Fronde capillos;

Heu! parùm nostris agitate turbis,

Heu! parùm nostris tepefacte felix

Arbiter flammis; age bellicosam

Excute gentem.

Fervet, externo vacuum timore,

Belgium rixis; metuenda plebi

Convolat plebes, bene ferre magnam

Nescia sortem.

Ex Anglia redux. cIɔ Iɔc xɪɪx.

ANnuit coepto Deus, & remotis

Exulem terris per aperta salvum

Rura, per silvas patriae trementem

Iurgia vexit:

Annuit Sceptri Triados Britannae

Triplicis Rector, tetigit Batavum

Quâ nihil nostro viget orbe majus

Dexera labrum:

Annuit magno soboles Parente

Carolus vix nunc minor: annuisti

Digna quae tanto sociata vivas

Anna Marito.

Ecquid ingressum reduci, Penates

Patrii, laetum datis? equid olim

Qui meos in se Batavos adegit

Excidit ardor?

Ecquid, ut voces lachrimae rigarunt

Ultimas, voces lachrimae rigabunt

Denuo primas; madidumque Salve

Ecquid . . . . . . .

. . . . . . . . . . . .

. . . . . . . . . . . .

. . . . . .

Veritas fuco pia cessit: heu, heu

Saeculi mores! Ego, nequid errem,

Cedo; quid tecum mihi publicarum

Sarcina rerum?

Epitaphium Iacobi Grusii.

QVicunque fluxas temporum exosus vices,

Et sempiternam mente praemensus diem

Delira rerum despicis crepundia,

Ades Viator: ista jam pridem mihi

Detexta ela, vel peracta est fabula:

Pridem illa Syrtis, illud omni torvius

Fretum Charybdi puppe trajectum meâ

Vix praeteractae fervet à vestigio.

Vixi; ista summa est: quantus aut quantùm rogas?

Spes Grusiorum prima, Patris corculum,

Pupilla Matris, utriusque mel merum:

Formâ, lepore, praeter annos indole

Par penè nulli, plurimis provectior,

Ter quinque paucos messibus junxi dies,

Cum parca pronam Parca deduxit colum.

Quid evocantis increpas Coeli manum?

Quid ampliores exigis, Pater, moras?

Praemittor. ecquid invides compendium?

Sequeris. ecquid ingemis functo viâ?

Fletus malorum busta, non meum decet,

Matura vitae nulla non finis bonae.

cIɔ Iɔc xx.

Ad Iacobum Catsium, Syndicum tunc Middelburgensem.

NVm nostri memor, Erudite Catsi,

Num nostri memor usque & usque vivas,

Diverso quoque nuper intuentum

Litus litore cive te superbum,

Quantùm certior esse concupisco,

Tantùm quaerere displicet, pudetque.

Tactum flosculus horret, uva flatum,

Charitas violatur ambigendo.

Ecquid vestra tamen Batava nuper

Visum est commeruisse praela Tempe,

Vel de lusibus eruditiorum

Quae sententia stet ferenda nostris

Curatum venio monere cures.

Deformes quoque Simiae nec Ursae

Foveri minùs ac placere partus.

Non ausim quasi nescias timere

Qui nescis nihil, Erudite Catsi.

cIɔ Iɔc xxi.

Navigans Britanniam versùs. In effigiem Patris.

HVgeniorum prole bis ternâ Patris

Blando seniles vertici sparsae nives,

Quantùmque vivi possit occurrit viri:

Qui candor intus, quanta virtutum strues,

Quantùm decoris incolat, quantùm pii,

Non omnis aevi penna, non linguae dabunt.

Ad D.R. Thorium, si fortè in has nugas incideret.

DEspecture parùm stabili titubantia metro

Scripta, parùm stabili gurgite nata scias.

Indignare tamen, vatum dignissime Thori,

Nil, vel pontigenum, carmen habere salis.

Londini. cIɔ Iɔc xxi.

Thorius ad me.

NOn novares dulces è salso surgere versus,

E tumido quales aequore Naso dedit:

Non res mira tuis veneres in versibus esse,

Ipsa sit in medio cum sale nata Venus;

Sed nova res, quo plura bibo, me plura sitire,

Nec nova, si faciunt carmina salsa sitim.

De effigie D. Hugenii Patris, à filio delineata.

HVgenius ille Filii talis Pater

Cum civitati filium talem dedit,

Sese in tabellâ civibus pictum dedit,

Vt non appelles efficaciùs queat.

At tu Parentem penicillo tam bono

Dum pingis, ipsum te tuendum publicas

Coloribusque lineisque tam bonis,

Imaginem ut quisquis videbit alteram,

Vidisse utranque jure se optimo putet.

R. Thorius.

Ad Thorium.

QVod imperiti comparas Apellaeae

Manum Batavi; quod sales, quod & salsae

Veneris lepores carmini bis insulso

Penitusque nostro sponte vadis assertum,

Thori diserte, ringar, anne ridebo?

Ridebo certè candidae dolum fraudis,

Blandâque pascar veritatis offensâ,

Formare quas Natura noluit formas,

Celare quos Natura protulit naevos,

Id esse vatum gnarus, hoc amicorum.

Thorius ut nostrâ vidit nihil esse Poësi,

Nil penicillo scivit illaudatius,

Risit, &, ut par est parium praestantia! dixit,

Quantùm hic Apellis, ista Nasonis tenet.

Ejusdem ad me.

ESt ergo mendax Thorius? est adulator

Censore sano, cuncta cui licent, Vate?

Quod risit & laudanda laude donavit,

Ac si nefas videre, & eloqui verum?

Non sic abibis; contumeliam tantam

Mussare nolo: Hugene, dic locum & tempus,

Vtrimque decernamus ut pares armis.

Quamvis juventâ fervidus Dares adsis,

Alterque Proteus induas modos omnes,

Nunc claudicante, nunc gradu irruens recto,

Modò ense sex pedum, modò brevi sicâ,

Ego gravis aevo, sanguinis gelu tardus

Audebo magnum facinus & cothurnatum,

Audere quando cuncta vatibus fas est.

Quoscumque incipies imitabor carmine motus,

Vt me esse factum intelligas umbram tuam:

Docte Hugene tuam quoties pugnabis in umbram,

Plagas feres quot dederis, at minùs graves.

R. Thorius.

Ad eundem.

PVgnabo, quia Thorius vocavit,

Despectâ modò turgidus senectâ,

Turgenti modò fervidus juventâ,

Ferventi modò nixus aequitate

Erupi, calamumque & ipsa movi

Quae furor dedit arma; nec ruenti

Credas ocyùs evolasse tecto,

Cum flammas bibit Ilion Pelasgas,

Et se Pergama nocte, sed supremâ,

Viderunt mediâ, facemque victis

Idem contulit ignis & ruinam;

Nec nocturna viros ad arma, ad arma

Credas ocyùs evocasse, qui, se

Salvo vix ratus exsulem Parente,

Pressit pondere verticem senili,

Dignum perpete verticem coronâ.

Mox ut pressiùs usque concitatae

Occurrit furor insolens senectae;

(Naturae placuit rapi quod usquam est

Vicinâ violentiùs quiete)

Ut formis neque Proteo latere

Mentitis animum Viri manumve

Infensi pote, nec Jovi latere

Sperandum, subeatne vel Iuvencum

Obtrusisse, vel Alitem, vel Imbrem;

Vt sicâ nihilo vel ense tutus

Occurras magìs, huic parem vel illi

Nacturo clypeum vel arma telo;

Hem! dixi pede pallidus regesto,

Pugnarem, nisi Thorius vocasset.

At tu parce minis in meritos minùs,

Poenarum dedimus sic quoque plus satìs:

Desint verbera verbis,

Iam jam polliceor fidem.

Quotquot mundus habet corpora, si jubes,

Umbras credidero; denique, si jubes,

Vel te, lucide Thori,

Nî Phoebi nimiùm tenes.

cIɔ Iɔc xxii.

Ad me Thorius.

IActa est alea: poenitere serum est,

Cum tuba insonuit micatque ferrum.

I puer; Venusinâ ab officinâ

Et binas pete Bilbili machaeras,

Detersis bene sordibus nitentes.

Festina: en video gradu citato

Pyrrhum incedere flammeis ocellis

Spectandum, & patriis ferocem in armis

Ensem fulmineum manu rotare.

Nunquam isthaec erit incruenta pugna.

Eho! cur genua & cutis tremiscunt?

Non est huc metus, ut puto, sed imis

Sic fervet mihi spiritus medullis,

Dum se colligit impotens in iras.

At morae nimis, & nimis minarum;

Leges ponere tempus est duello.

Caesim, nec liceat ferire punctim,

Sed tusim in latus inse varicato:

Ante ictum moneant uterque amicum,

Totis nec chalybem vibrent lacertis:

Quod si longiùsevagantur irae,

Bellum finiat Arbiter Bruartus,

Haerentesque cuti duos Poëtas

Fuso dividat affatim Falerno.

Tutae haec poscimus aequa jura pugnae,

Leges condere nam decet senectam.

Ergo Marte bono: hem, tibi caveto,

Hugeni optime: prorsùs efficacem

Paro in brachia verberationem,

Illa brachia, quae mihi senile

Nodosâ caput obtudere clavâ.

Iam feri ordine quos libebit artus,

Iucundum fuerit modò loquaris.

Quid fingis trepidos voce humili metus?

Anne ut laetifics excutias jocis

Splenem & pectus amicum

Armati ad speciem senis?

Viso sic Priamo, cum galeâ caput

Et vinctum gladio deprimeret latus,

Illudebat Achillis

Natus non melior patre.

Sed fortes animos flectere nescius

Contemnis senii nixibus irritis

Tristes misit ad umbras

Cassum robore militem.

Tu cedente magis compositus luto

Audacem temere canitiem vides,

Imbellesque tumultus

Et vent osimiles minas.

AEtatis vitium dissimulas tamen,

Et nudo lateri parcere providus

Bellum umbratile vitas,

Non me, sed metuens mihi.

Meus ad I. Bruartium D.M. Receptus.

OHe! minarum fulmineus modò

Quà rupit aethram detonuit fragor,

Et nubis horror Thorianae

Decidit in pluviam Falerni.

Adsta, Bruati, perplacet, arbitro

Tali, duellum tale; sed ut novis

Quàm saepè flammis concitati

Saepe novo dirimamur imbre.

Foedus firmatum. Thorii.

EN acquiesco; quippe mihi decus

Redintegratum est; non ego sum sitim

Salesque mentitus, meraci

Quando opus est fluvio Falerni.

Ferrum recondo: da mihi & accipe

Manum quieti pectoris indicem:

Ferrumen hae lites honesti,

Qui bene coepit, erunt amoris.

O si Indiarum sic querimoniae

Componerentur! sic Capitolium

Iunctum Lemanno, Hispanus acres

In Batavos aboleret iras!

R. Thorius.

Sic nos servavit Apollo.

Ad eundem, Post obitum optimi Parentis Londinum reversus.

THori candide, chare, clare Thori,

O non ultima tertiùm Britannos

Visendi mihi caussa, penè quartùm

Prima, post Patriae imperata Patrum;

Si prisci subeunt senem furores,

Si prisci memor usquedum Duelli

Illos candidulosque blandulosque

Et se propter amabiles ocellos

Condis nube feroculus coactâ;

Heu, heu! parce minis & impotenti,

Imbelli, neque qualis olim amico:

Non sum quem Batavi fuisse dicent,

Quem dicent Britones fuisse non sum;

Languet pristinus ille, languet ardor,

Defecit juvenem juventa, dicas

Imberbi puero gravem senectam.

Talem pereptui per ora rivi,

Talem insomnia pallidaeque noctes,

Nocturnique dies, & una semper

Curarum series & unus horror

Perculsae faciem dedere menti,

Ex quo me mihi fata chariores

Somno perpete condidere luces,

Illam illam ancipitis Pharon juventae,

Quâ raptâ mihi sorte nunc supremâ

Supremam libeat subire sortem.

Quid censes animi, miserte Thori

Rerum olim quoque non satìs mearum

Voto de meliore, quid relictum?

Si pugnans placui, placere nolo;

Nî nolim, nequeam; placere solâ

Quà nunc parte datur placere fas sit,

Hinc planctu, hinc lachrymis, utrimque questu:

Fac suspiria quae loquetur in se

Contortus dolor introïre pronam

Circumfusa tibi sinantur aurem:

Forsan qui valeat liquare cautes

Et ferro lachrymam imperare moeror

Non ferro tibi lachrymam imperabit,

Et solabere quem pudebit armis

Imbellem petiisse, inermem amicum.

Sin faxis; agedum, valeto longùm

Vano nomine vana Numinum vis

Vano culta mihi, valete Divae,

Divae Thespiades valete longùm.

Stat sententia; non placet Dearum,

Non ultra libet asseclam videri,

Quae mores oculosque spiritumque

Tam cultae tibi tam sinant ferocem,

Thori candide, chare, clare Thori.

Mari: in Angliam navigans.

cIɔ Iɔc xxiv.

Ad eosdem Hendecasyllabos.

POntigenae partus, faciles mea verba, Phalaeci,

En stetit optatis fixa carina vadis:

Ite leves ubi docta pius medicamina miscens

Suscitat ingentem Thorius Hippocratem.

Salve, prima, vale multùm, vox ultima sunot;

Caetera non doceo, ne docuisse neger.

Epitaphium Nomnae de Lintelo.

TOlle pedem saxo, meus est cinis iste, Viator,

Tolle pedem, nunquam desiit esse meus,

Ut mea desieris aeternùm, Nomna, videri,

Ut procul orbato turture turtur agas.

Nil vuduo divina toro, nil imperat ira

Saevius, hoc sibi dant vulnere Fata satìs.

Pacato lachrymis, placato funere Caelo,

Quod superest, misero vendico jure mihi.

Dulces relliquiae, tanti tantilla peculI

Portio, quas Livor dixerit esse meas,

Vos ego, vos fontes jubeo potare perennes,

Vos hodie, vos cras parte madere mei

Este mei cineres; donec qu igaudia nostra

Semestri voluit limite septea Deus,

Quâ coeli statione levis ludibria Mundi

Despicis, & nihili nomina, Nomna, vocas,

Congressus iterare dabit, quos limite nullo

Terminet aeternâ Luce beata Dies.

Tum quoque credibile est communi membra sepulchro

Eruta diversum nil habitura sui,

Et cineres ego, chara, tuos discrimine caeco

Vestiar, & cineres tu quoque, chara, meos.

Jam saxo demitte pedem, meus iste, Viator,

Est cinis, & nunquam desinet esse meus.

cIɔ Iɔc x x v.

Nobilissimae

NOMNAE A LINTELO,

quam suavi

corporis animique foedere

coniugatam sibi

VII° post Mense,

heu!

fato praecipiti,

mors eripuit,

RVTGERVS HVYGHENS

Vxori incompar.

IV° Non. Novemb.

cIɔ Iɔc xxiv.

In Paetologiam Raphael. Thorii.

QUod jam summa procul villarum culmina fumant,

Quod fumos abibit omnis ager, bibit omnis ab Aula

Ad caulam fumosa domus, quod pascere fumos

Fumosos Equitum cum Dictatore magistros,

Quod pueros fumare juvat, fumare puellas,

Molliùs indignor. quin tecum ignosco puellis

Et pueris, aula, caulis Equitumque Magistris,

Prime pater Paeti, fumantum gloria, Thori,

Non fumum ex fulgore, sed ex fumo dare lucem

Sedule; Te praetore magis lippire decenter

Quam lachrymâ ridente putant; jucunda cuique

Te Medico tussis, cui nec pituita molesta est,

Creditur instantes membris emungere morbos.

At mihi quod sacrâ latet in vertigine multò

Praecipuum est; hos te calices fecisse disertum:

Haec aliquid certè fumo facundia debet.

Faecundi calices, felix vertigo, saliva

Nobilis, insignes lachrymae, gratissima tussis,

Me quoque, si parcè videor laudare merentes

Insolitas calicumque super praeconia laudes,

Me quoque vicinis afflatum credite fumis,

Et sicco titubare mero; brevis iste futurus

Est furor, exierit sensim vesania primi

Turbinis, aggrediar stabilis de nare tepenti

Fundere cum fumis quae vos per saecula vectent

Verba, vetentque mori, nolint Iovis ira vel ignes.

Pro fumi! sed & hic furor est; ignoscite vobis,

Fumosoque mihi; cessem fumare, tacebo

Sobrius, & sapiam; labris encomia, linguâ,

Dentibus occludam. quid enim, si Thorius unum

Arguit ipse sui reliquum fecisse stuporem?

In eandem.

CArmina sputantur fumi potoribus, audi

Massiliae si quem fumea vina juvant.

Thorius exemplo docuit spumantia multùm

Pocula, fumantes omnia posse tubos.

In hyemem ejusdem.

SIc Medicè decuit, sic se curasse Britannè;

Post fumos nidore frui, meliore culinâ

Post lachrymas avidaeque irritamenta salivae.

En ego me, Thori, convivam sisto, vel umbram,

Qualemcumque vocas. juvat in tot fercula fundi,

Et faciem variare gulae; juvat esse lepores

Et lepores. juvat omne tuis condire meracis,

Brumalesque dies, niveas, te judice, noctes,

Noctibus & dubias confundere Solibus umbras.

Tu modò, livor, ades, nec prandia disce Galeni

Semper foetida, nec putâ Permesside semper

Pascier, aut solo vesci nidore Poëtam.

Hem! tales nec aquae pariunt, nec ἀδειπνία Brumas.

Constantini Hugenii Epigrammatum Lib. X. cIɔ Iɔc xʟɪv.

In Natalem meum.

SEptember idem venit & Septembrium

Quartus dierum, quo novellum saeculi

Civem batavis Haga me dedit meis.

A lacrymis coeptum est iter quod exigo;

Per lacrymas perrexit, & sic desinet.

Interpolatum gaudio si quà fuit,

Parùm perenni, semper infido fuit,

Et quale Solis aepè momentaneum

E nube rorida micat nimium iubar;

De caetero μόχθος fuit, κόπος, πόνος,

Et summa merces livor, aut ingratiae.

Vitâ priori si frui bis vivere est,

Ne cogitando bis quidem vivam libens,

Minus revivam, vel peractis denuò

Spinas rosasque permeem vestigiis,

Primasque retrò fabulae scenas meae.

Si, quod futuri conditum nigrâ specu

Producet in diem dies, vultu venit

Non laetiore, non minus claudo pede;

Volate coeli & siderum volantium

Cum sorte nostra & morte vectrices rotae:

Nec admovete stamini parcas manus,

Parcae sorores, quo peracto desinam

Spei metusque, gaudii & luctus, mali

Bonique ferre reciprocè foedas vices:

Quae summa voti est, desinam summè malus

Summè bonum irritare peccando Patrem.

Properate Septembres mei, non abnuo

Mutare sedes, & rebelli sarcinâ

Exutus aeternum Deum, aeternam diem

Adire per brevissimas vitae vias,

Et, quod timere nemo sobrius potest,

Mortalitatis ultimum suspirium.

Audebo magnis parva votis addere?

Non abnuo videre quamdocunque sit,

Quàcumque sit, Dei, ac diei compotes

Mauritium simul meum & Stellam meam.

In Heinsii lectulum, mediâ Bibliothecâ collocatum, Mathematicè.

MAximus illustri metatus castra Lycejo

Heinsius in mediâ Palladis arce jacet.

Non poterat meliore loco, liber ipse librorum,

Et spirans uno Bibliotheca Tomo.

Quae circumsistit spatiis aequalibus ingens

Ingentem, doctum docta corona virum,

Indicat hoc unum, nullo discrimine, cunctos

AEquali punctum tangere amicitiâ:

Indicat hoc unum, nullo discrimine, quidquid

Omnia sciverunt saecula, scire caput.

Nempe quod à centro par est distantia cuique,

Hùc simul, hùc aequo tramite quisque ruit.

Si facies oblonga tamen pugnare rotundae

Creditur, & non hic circulus esse locus,

Excute sublimem potiori parte Mathesin,

Quae constanter idem forma loquatur habes:

Conus hyperbolico divisus segmine Centro

Fulget, & hi Radii, scilicet, hic focus est.

I nunc & Meccae lapides & pendula vani,

Quae non invenies, somnia vatis adi.

Hic se magnificis medius magnetibus, hic se

Divinus dubio pondere librat homo.

Ad Iuliam è Cancro aegram.

HAEc est illa ferae tandem vindicta juventae;

Quâ me laesisti tu quoque tacta lue es.

Disce age quid per te, quid non, retrograda, sensi,

Quae tum tota meus, Iulia, cancer eras.

De eâdem.

QUi leporem nequeat Cancer, capit ecce lepôrem;

Nempe quod est uno tardior iste pede.

Poëtae examen ad tria Iuris praecepta.

PUngere qui Satyrâ cupis & vir honestus haberi,

Nulla quod evites Regula Iuris habet.

Crede, licet statuas alium non laedere, magnâ

Libertate dari posse cuique suum.

Ad magistellum solaecismus excusatur.

O Facinus dirum! petii cum pane butyrum:

Da, dixi, Boteram. num melius poteram?

Ad Adolphum Vorstium, Cimeliorum Americanorum Principis Mauritii Nasssovii mecum spectatorem.

AMice Vorsti, qui comes grandis viae

Perambulabas, assidens foco, mihi

Et Occidentis arbitro, blandè gravi

Et eruditè nobili Mauritio,

Ipsum Occidentem, cum stupore saxeis

Oculi dolerent intuendo; quid tibi

Et ipsa res & ipse visus est Herus?

(Heros, volebam; mos Iambo metricè

Fuit gerendus) vis meam sententiam?

Non miror hunc tot monstra, tot miracula

Qui continentem, dissitam vasto mari

Et insularem adiverit, periverit,

Ornaverit, subegerit Americam.

Hunc miror, hunc amplector, hunc absentibus

Qui grandem Olindam voce praesentem, libris,

Manu ministrâ praestet, hunc Americam,

Hunc Insulam tot monstra, tot miracula

Qui continentem, continentem fecerit.

Consilium Viatori.

SI pluat & nudis Arabum deprensus arenis,

Non sit quò fugias, nec sit ubi lateas:

Exue & exutas toto tege corpore vestes:

Si totus timeas nempe madere, mades.

Impar congressus.

SI comitem parvo magnum contemplor amicum

Otia fraternis fallere colloquiis,

Succurrit par non impar, discordia concoors

Hexametro misti carmine Pentametri.

Ad Phyllidem.

PUlchra places: sed Phylli, mala es; sic nolo maritam:

Virtus est placitis abstinuisse malis.

In munitionem, Rebus, à Gallis in confinio Flandriae occupatam.

NEc modus in Rebus, nec certi denique fines:

Spes modò quas habuit gallia Rebus alit.

Ad implacabilem Parentem.

DUre Pater, quâ fronte negas ignoscere natae

Humani culpam criminis? ecquid homo es?

Peccati veniam solus, si fortè quis extat,

Qui non peccavit, non dare jure potest.

In praestantissimi Poetae Gallici Cornelii Comoediam, quae inscribitur Mendax.

GRavi cothurno torvus, orchestrâ truci

Dudum cruentus, Galliae justus stupor

Audivit & vatuum decus Cornelius:

Laudem Poetae num mereret Comici

Pari nitore & elegantiâ, fuit

Qui disputaret, & negarunt inscii;

Et mos gerendus insciis semel fuit;

Et, ecce, gessit, mentiendi gratiâ

Facetiisque, quas Terentius pater

Amaenitatum, quas Menander, quas merum

Nectar deorum Plautus & mortalium,

Si saeculo reddantur, agnoscant suas.

Tandem Poeta est: fraude, fuco, fabulâ,

Mendace scenâ vindicavit se sibi.

Cui Stagirae venit in mentem, cui?

Quis quâ praeivit supputator Algebrâ,

Quis cogitavit illud Euclides prior,

Probare rem verissimam mendacio?

Ad Barlaeum.

AMpullatarum vaegrandiloquentia vocum,

Amstelredamum sesquipedale nimis

Non facit ad nostrum, fateor, Barlaee, palatum:

Est in magnifica voce modus, ratio.

Laudo leves sine felle, graves sine folle loquelas:

Rumpatur quisquis rumpitur eloquio.

Ad liberos, cum exanthematis contage domesticâ successivè decumberent.

QUina Patri proles animâ dilectior; audi,

Communis papulae quid sibi plaga velit:

Fraternos animi motus, sociamque ferendi

Quidlibet harmoniam denotat ista lues.

Sic mater Natura docet, quaecunque cuique

Acciderint, omnes omnia velle pati.

In controversiam de Coma, in Batavis agitatam.

OCcupant illustres calamos, suggesta, scholasque

Res hodie, quid res? recula; nempe Pilus

Parcite materiâ dignae meliore papyro:

Decidi verbo lis malè mota potest.

Est ubi longa viros vestit coma, lege receptâ?

Est ubi non longo faemina crine nitet?

Est ubi consuetudo vetus non grande marito

Imperat, uxori grande capillitium?

Quidquid in his sexûs turbat discrimina, quidquid

Vim patriis infert moribus, in vitio set.

Ad Ioh. Beverovicium, urbis Dordracenae Senatorem & Archiatrum.

VNde fit hoc, Beverovici, quòd Epistola multi

Nominis, & tantùm spe mea, nulla venit?

Unde quod infami pensas quasi damna libello,

Qui, facie intortâ, desiit esse meus?

Non quo sub praelo sudaret Epistola, sed quod

Quis per Epistolium quaereret, illud erat.

In obitum Ioannis Albert. Banny I.C. Musici.

BAnnius, humanos moderatus lege magistrâ,

Correctum superos ivit ad astra modos.

Posthac, Astronomi, Caelis eonfid ite: tandem

Vestra solaecismum sidera non facient.

Epitaphium ejusdem.

BAnnius hic silet. ô tristes epicedia Musae

Dicite, nec Charitum de tribus ulla sile.

Quid vero? tacet illa cohors, nec praefica magnis

Funeribus, magno in funere plectra movet.

Haesitat; haec ratio est; post Banni fata choraulae

Nescia quâ lessum lege modoque canat.

De Gravelinga capta.

QUae cessat grave lingua melos, captâ Gravelingâ,

Dicere, grande nefas & grave lingua facit.

In hortos Toparchae Spyckii grandi impensâ sactos insquo solo.

ADdidit hoc decus his arvis illata potenter

Naturae tantùm non violenta manus.

Arssenius, praedI gratus possessor aviti,

Ne pereant natis parta labore Patrum,

Queis alius Vestae spoliavit viscera fossor,

Condit hic in Vestae viscera fossor opes.

Appositum est, quae sunt Terrae committere terrae,

Qui cinis in cineres ipse redibit Homo.

Ad ditionem Wasiam Comitum Hollandiae olim castrense peculium.

PRisca redit rerum facies: submittere Fatis:

Iure suo Batavis, Wasia, cede meis.

Cede libens quod, si non cesseris, ultima coget

Invitam clades, ultima flamma dare.

Si quid ab angusto speras improvida rivo,

Et Vahalim & Mosae vasta fluenta vide:

Quod Batavi toto nequeunt Tiberique Padoque,

Intima terrarum tu Rubicone tegas?

Crede mihi, quos accensum prodibimus ignes

Pluribus obstandum est, ut reprimantur, aquis.

In Sassam Gandavensem eodem ex solo instaurari & muniri coeptam quo expugnata fuit.

PRô superi, quibus Hispano sunt perdita glebis

Servari Batavis maenia posse meis!

Si, quâ sunt lacerae, coëunt virtute ruinae,

Si, modò quae fecit vulnera, sanat humus.

Si valet ante alias, & in aevum saxea durat

Herôo multùm sanguine terra tepens,

Amissi spem ponat Iber, quòcumque Batavos

Victore svictrix possit arena sequi.

Tu verò quae sulphureo nigra fulmine, tota

Vulnus es & lacerâ virginitate sedes,

Sassa, Philippinae tandem soror, exere vultum;

Nec pudeat primi criminis esse ream;

Auriaco compressa, etiam non virgo, pudica es:

Effugit invictum nulla puella procum.

Nec pellex, neglecta, time, nec adultera dici:

Uxor es & fido nupta marita viro.

His operis docet, hoc tanto munimine conjux,

Quàm te perpetuò pervelit esse suam.

Mox ubi tot Lauros paries quot Flandra quotannis

Oppida, conjugii pignora pulchra novi,

(Ecce puerperii decus & miracula) tandem,

Gandavi, pridem filia, mater eris.

In praesidium Agri Austriaci prope Sassam.

DIvinate. subimplexa est aenigmate Sassa:

Quae sua sunt, Batavis hostica terra tegit.

Parta sibi servant inimico vindice: praedam

Auriaco custos asserit Austriacus.

E Flandria receptus.

QUàm nos fata velint Morinis unirier ipso

Hinc in discessu lucida signa docent

Obsistunt Euri, subducitur unda carinis,

Sicca tenet batavas Flandrica gleba rates.

Quò fas & Natura vocant & Fata Deorum,

Crede nefas homini, Flandria, nolle sequi.

In ebrium rivo publico submersum.

GRavis Lyaeo & instar amphorae turgens

De ponte praeceps in Dearum amplexibus

Imae paludi praesidentium quidam

Humentis actum fabulae ac diem clausit.

Epitaphium est: Alchymicè, timens fumum

Et empyreuma, vase duplici vitam

Decoxit hic, in Balneo Mariano.

In eundem.

POtus & inflato nondum satis utre natator

Per Batavam Sygias Aulus adivit aquas.

Tanti est quidque suo curari tempoer: paulò

Seriùs, heu! vino miscuit Aulus aquam.

In eundem.

AUlus bibendo fessus humidorumque

Satur osculorum nocte, nocte Brumali,

Syphis datorum cantharisque dilectis,

Lunâ facem negante palpitabundus

Fatum Leandri pertulit natatoris.

Adverte, potor caute, quàm brevi distant

Spatio salubre & noxium, quid intersit,

Aquamne vino misceas, an aquae vinum.

Ad Renatum Cartesium, cujus hoc Axioma. Ego cogito, ergo sum.

NEquit tuus non esse, qui te cogitat,

Quod es, stupendum veritatis vindicem;

Qui verb adamnas fraudulenti commatis,

Fucum scholarum, futiles praestigias

Inaniarum, splendidas inscitiae

Larvas, & omnem saeculi histrioniam:

Qui rebus instas, qui quod est quid sit doces,

Non quod videri possit aut pravè solet:

Qui sic per imas intimarum partium

Graderis latebras, ut quod est densissimum

Patere rari retis instar feceris.

Quid retis? angustissimas angustias

Rei creatae feceris tuam Stoam,

Prae quâ Stagirae sordet ambulatio.

At sic, Amice, ego cogito, ergo sum

Tuus C.H.

Ad Flandriam.

FLandria, flos BelgI, sociis hinc inde petita

Viribus, hinc precibus sollicitata, veni.

Offerimus, quam, si capias, das ipsa salutem;

Quam, si non capias, eripis ipsa tibi.

Quaeritur, an sociata velis & libera dici,

An te strata novo prodere sevitio:

An dominos mutare, an majestatis avitae

Cum Batavis toto splendida jure frui.

Trade manum properè non victa, nec elige vinci:

Tutius est, si te vincere prima potes.

In Lamberti Goris I.C. Syndici Noviomagensis ad Consuctudinse velavviae Commentarios.

HAs chartas reverenter adi: plus ipse modestâ

Fronte, mihi, Lector, crede, recessus habet.

Gorisides Patriae non soli jura clienti

Asserit: augusto grandius urget opus.

Tota parum patula est satagenti Geldria: Geldra

Confines populos, & sua scita docet.

Nimirum cum Sole docet quàm praestet inerti

Terrenae virtus coelica larga sui.

Nemo suis verò temerè diffidat agellis,

Cui Natura negat, germinat arte solum.

En steriles caussata diu Velavia glebas

Quantâ & vicinos fertilitate beat!

In mortem Vrbani IIX. Pontificis Poëtae praestantissimi.

PApa Poëta diem clausit: commota laborat

Roma, quis haec dignè clauserit ossa locus?

Parcite, quà jaceat, proscindere viscera septem

Collibus: in bifido Colle locandus erit.

In electionem Pontificis Innocentii X. post Vrbanum IIX.

PApam Innocentem caeca sors Romae dedit,

Nec caeca forsan: ecce, Patrum copulâ,

Urbanitati proxima Innocentia est.

In serenum aërem quo Constantia Baudania in Indiam Orientalem solvit.

QUid patitur Natura, quid Autum nalibus horis

Rarus in Eôo flammicat aethre rubor?

Scilicet Aurorae thalamos Constantia victrix

Occupat, & victae conscius ora pudor.

Ex Gallico Fabri scriniarii Adami de Nevers, ad Iuliam quem equus luto adsperserat.

DEsine quadrupedi gravis esse, &, nomine verso,

Quae non est bruti culpa, fatere tuam.

Quam poterant siccare tui duo, Iulia, Soles,

Et non siccarunt, Terra molesta luto set.

In Incendium templi Aulici ad Pontificios exultantes.

ROma, quid exuiti laetaris fronice templi?

Tam tu saeva tui non memor esse potes.

Quàmque tuas toties experta Ecclesia flammas

Pulchrior è flammis exiit usque tuis!

In nuptias cujusdam Constantiae

TAndem, cui Constantiae constantia

Tot constitit laboribus constantibus,

Constare constat mente, constantem sibi,

Ex quo, sibi constantiam Constantiae

Constare certus, possidetur, possidet,

Amat atque amatur par pari constantiâ.

Superest, amici, in gratiam constantis, &

Constantiae vovere, sponso id optimè

Quod credimus constare, stare

Constanter.

Ad Wendelinum cessantem de Momentis desultoriis rescribere, Epistola.

SI placui, si non placui Desultor, utrumvis

Innue: vel nigro Θ benignus eris.

In effigiem meam.

ORdinis & Veri & Iusti Constanter amantem

Hugenium si quis noscere curat, hic est.

Quidquid ad has quiscumque vides accedere laudes,

Fama, levis, mendax, garrula finxit anus.

Cessantes molae.

DEficit aura molis, &, ni succurrit egenti

AEolus, instantem prospicit Haga famem.

Corporis humani ratio est quae mentis alendae,

Si cessent vento pascier esuriant.

Ad mercatorem Epigrammatis cujusdam mei salebrosum interpretem.

DEsine terribili nostras implectere spinâ

Jam satis illepidas, Amstelodame, rosas:

Desine vertendo versos subvertere Versus,

Quodque potes solùm vertere, verte solum.

De Euclione.

Anu maritâ liberatus euclio,

Cum visus esset, lachrimis siccè madens,

Non seriò dolere, juravit deos

Caeli solique uxore dilectissimâ

Nil se prius habuisse, nil antiquius.

Ad Amicum.

DIscrimen ingens nos, amice, discernit,

Amore conjunctissimos: soleo nempe

Aulae tumultum non amare, tu multùm.

Adultera.

POllicita est fore perfidam, fit perfida: damnat

Iulia lex vitium; nempe prosodiacum?

Cinna solitarius.

QUaerenti, solus cur mallet rure vagari,

Quàm sociis vitae Cinna viaeque frui,

Non mihi cum sociis, inquit, libet otia stultis

Perdere: Respondi, Nec mihi, Cinna, vale.

Ad Nicolaum Heinsium D.F. Spadâ reducem.

CEdite, Pegasei Fontes, & fabula fissi

Montis: habent acidae quo rubeatis aquae:

Est in Spadana vestrae vis aemula rupe,

Dignum laude virum posse vetare mori.

In M.F. Langreni Σεληνοδασμόν.

PArcite virginea naevos in fronte Dianae

Quaerere, qui radiis itis ad astra Sophi:

Nobilis infami divam fuligine Censor

Liberat, & vitio versa decora probat.

Langrius, audaci subiens convexa volatu,

Primus in illustri sidere castra facit,

It foedae pertaesus humi quà sanguine nullo

Lurida perspicuis ripa lavatur aquis.

Surgite, mortales aegri, de faece maligna

Terrarum, quas in frustra furor secuit,

Et fratrum temeratus amor dulcedine praedae,

Et malè mentitum publica jura nefas.

Integra res alibi est. socias in regna tiaras

Langrius & gratis & sine lite vocat.

Exuat invidiam proles insana Philippi;

Hic & Alexander quo satietur habet.

Nondum sic veteres avias pulmone revello?

Qui loquor haec, ingens ipse dynasta loquor.

Sed loquor immeritus. Quid agis, clarissime Langri,

Quâ me fronte Deos inter & astra locas?

Excidis intentis, ingentibus excidis ausis;

Impare congressu corruit iste labor.

Tota nitet virgo, totius Cynthia Caeli

Instar habet; quot ibi castra tot Astra facis.

Tolle quod hic unum sordet: Quod Regibus addis

Hugenium, malè; quod sideribus, macula est.

In expugnata & mox diruta Hulstae propugnacula, Sanctorum titulis insignita.

HUlita, caput Wasiae, pretium expugnata Stratego

Vile meo magni sola laboris erat.

Proxima vicinis instat victoria Divis:

Cedit sanctorum longa catena virûm.

Nempe nec Auriacis res est indigna triumphis,

Dura catenatis solver vincla deis.

Quid tamen est causae cur tot tibi, victa, deorum

Tutelam victrix eripit, Hulsta, manus?

Nescis fortè? puta victorem dicere, soli

Sancto sanctorum fidere disce Deo.

Ad Hulstam.

IGne triumphali mediam te cingimus, Hulsta,

Indicium hoc nostri flammeum amoris habes.

Tu quoque respondes, & mutua fulmina mittens

Pectoris en, inquis, mutua flamma mei.

Accipimus grates, respondeat ignibus ignis,

Esto tuus nostri pignus amoris amor.

In Danielis Segheri Rosas.

ARdua Naturae Matri cum Patre Seghero

Lis fuit, utrius cederet utra Rosae.

Succubuit convicta Parens, se judice, vivus

Coram factitio flosculus umbra fuit.

Si quis es emunctae naris, jam desiit, adde,

Vivus odoratu vivere, pictus olet.

Adde; minor Pictore dea est; invenit Olivam

Pallas, at hic oleum fecit olere Rosam.

Amantis.

HEi mihi, quem possit finem sperare malorum,

Quem quantùm terrent omina, torret amor.

In prodigiosam Autumni siccitatem, obsessa Hulstâ.

QUae quondam attonitos fausti miracula Caeli

Servavere Patres, iterum clementia Patris

AEterni attonitos voluit spectare nepotes.

Nempe quod AEgypto sicci maris unda resistens,

Autumno vergente palus non humida Flandro est.

Non facimus Fortuna, Deam: Deus unicus illam

Arcet ab his armis nubem, Deus armiger. At tu,

Tu populi tutela tui, da gratiùs iisdem

Patribus agnoscant eadem portenta nepotes,

Gratiùs illud agant, populus tuus esse, Batavi.

In Hulstae Obsidionem.

Peripateticovum.OBambulantum Secta, quae Nassavio

Dudum Statego placuit, hactenùs placet.

Successit illâ potior & magis nocens,

Galerie.Nocens Ibero: Stoa cognomen dedit.

Id Hulsta mox probabit, hanc obambulans

Ut circuivit, introibit Stoicè.

In eandem.

TRajecit brugae latices, & pascua Lisae

Litora, & armatâ Scaldin utrumque manu.

Nunc duplices cinctae fossas Arausius Hulstae

Trajicit, imposito Pontis ubique jugo.

Magni Pontificis Batavi, quae prona solebas

Itali, adorandos, Flandria, disce pedes.

Ad Hulstam, ut properet se dedere.

HOstica virgultis impletur Fossa Batavis,

Hulsta, nec his, audi, fascibus omen abest.

Succumbes, mala, succumbes, (hoc ligna loquuntur)

Ni sapis, irati Fascibus Auriaci.

Ad eandem expugnatam.

HOspes in haec oculos qui rudera conjicit, isthic

Est sita, vel meliùs dixerit Hulsta jacet.

Tam lacera est, tam contiguo sibi vulnere dispar,

Ut liceat, num sit, quaerere, si sit, ubi?

Tu tamen hanc sapienter ama bene diruta sortem,

Nec te poeniteat pulveris, Hulsta, tui.

Crede mihi, hoc ipsum quod Ibero stante stetisti,

Prae quod hab hinc instat stare, jacere fuit

In Albo Samuelis Sorberij.

SOrbere si quis possit & simul flare,

Novisse Sorberium potest & odisse.

In Albo Iacobi Pylli Senatoris Dordraceni.

QUando sic, vir amice, jubes, en dextra fidesque:

Nomen habes inter nomina magna meum:

Quale quid in Coelo fulgens, quod dicere Stellam

Cum nequeas, Stellae schema volantis habet.

Quidquid id est, placet augurium, quod jungimur Albo;

Quod ligat hanc primus Candor amicitiam.

Barlaeo culpam deprecanti, quod Epigramma meae inventionis suis verbis exornasset.

PAuperiem Vatis Vates miseratus amici

Privato partus vestiit aere meos:

Barlaeo Hugenium involvit; Male juncta benignè

Respuit invento frigida verba bono.

Quanta viri pietas, pretiosae vestis amictu

Induere impensis non sua terga suis!

Serius excusas culpam Barlaee? Nec iram

Scito nec invidiam te meruisse meam.

En ego materiam miserandi saepe daturus,

Quintuplici cinctus prodeo prole Pater:

Nec capior sumptu; nec, si succurrere quisquam

Occupat, oblatam sperno superbus opem.

Perge libens armare meos in frigora natos:

Quin hoc si libeat saepe licere puta.

In ejusdem Epigrammata quibus templi Amstelodamensis incendium celebravit.

CUm Templi fumaret apex, & inutilis esset

Ya, nec Amsteliis proficeretur aquis,

Fabrica magnificis ardens excussa columnis

Horrida, momenti clade, ruina fuit.

Nec stetit hic Caeli rabies, crudelior atrâ

Peste novos auxit atra favilla metus.

Horruit ad cinerem plebs consternata, novique

Semen relliquias credidit esse mali.

Castalios tandem latices de fonte perenni

Iecit in infidos Musa miserta rogos.

His flammae fuit instar aquis, & siccior ille

Vincendus liquidis ignibus ignis erat.

Si qua sub his porrò fumantia rudera terrent,

Si qua sub infami fomite pruna latens,

Dormite, Amstelii, meliori fulmine caecas

Barlaei domuit Musa diserta faces.

Ad Th. Grafwinckelium epistola.

NIsi ATeista es, vir virûmDoctissime,] & Indicum Te, scilicet, simplex tuum,] amare pergis quantum ego te diligo,] ego Te batavum: deinde, si quid suppetit] felicis herbae, quo quidem genium tuum] fraudare possis absque magno incommodo:] Accedo supplex, & rogo tanatâ dosi] beare me promus velis quantâ putas] egere amicum cujus è cerebro diu] utrumque lumen nimius humor obruit,] & his domari fortè se foliis sinet.] Cum messis horum amplissima horreum meum] distenderet, multi sciunt viri boni,] quâ libera-

litate quid profuderim] in obvium quemcunque qui nutu modò] egere testaretur. Hinc de prodigo] mendicus, ut fit, ad pedes jaceo tuos,] & optimi Tevel pugillum vel minus] ab optimo Te (nempe si quid relliquum est)] citò,, citò, citissimè mitti peto]. Devincies, Amice, devinctum diu] constantem amicum & semper addictissimum.] Scribebam ad Hulstam septimo & vicesimo] Octobris, Anno MDCXL & V.]

Domi meae curabitur, si quid jubes.

Rescribit Grafwinckelius.

EN quod à me vis, Te. At quid non me? qui met in te sic sum, ut non tam sim in me: ne dum ut plus in me sim quam in Te. Sic est: cui se mens dat, in quem se fert, & huic stat, quin & hinc sic stat, ut jam nec plus id sit, quod est. Non scit quid aut sit, aut quid in se sit. Et haec vis; sed cui & jus sit: nec non & hic fas est ac jus; sed in quo tam vis sit quam lex, cui se aut jus aut fas dent. Do quod mi est; non Cha, sed Te. Do A & ω, at cui? Huic qui mi & A & ω est. O & sis! dum sum, qui sum.

In effigiem I. Mauritij Com. Nassavij.

MItte, quis hic niteat sub majestate verenda

Blandae, spectatorr, quaerere frontis honos.

Si Patriae Alcidas, si Belgica fulmina nosti,

Mauritium hunc satis est dicere Nassavium.

Quaere tamen, si quis dubitas, cur laurea pictor

Noluit heröum cingere serta caput;

Nempe timens oculis totum subducere; tantâ

Saepe triumphator fronde tegendus erat.

In eandem.

TAlis ab Occiduis lauro septemplice vinctam

Cassida Mauritius rettulit imperiis?

Errasti, manus incidens. injuria utrimque

Victori medium dividit umbra diem.

Debuit his radiar genis & lucis Eoae,

Pictor, & Hesperii Solis utrumque jubar.

Ad Antverpiam.

ILicet, Hulsta manum, postico falsa, clientem

Mitibus Auriaci subjicit imperiis.

Omina ni afllunt, cecidere suburbia magnae

Urbis. in Antverpam proxima tela cadent.

Audi pulchra, ferox audi; nec sperne minantes,

Ore licet Batavo, damna propinqua Deos.

Nescit Iber quo desertam munimine servet:

Nec verò Batavis sanguinolenta places.

Victricem, non ultricem Clementia dextram

Porrigit: hoc nostri pignus amoris habe.

Constabit Civi regimen, constabit avitae

Romanus patribus Relligionis honos.

Ni properas, non constabunt. favor arma lacesset

Contemptus; legem victor utrisque dabit.

Elige amicitiâ vinciri, an vincier armis,

Stare, puta, soror, an serva jacere velis.

In N. Plantae Mauritiadem.

PLantarum memoranda seges comitatur ab imo

Vespere victoris tempora Mauritii.

Fas erat Americae perarantes viscera terrae

Totum Nassavios subdere Vesputium.

Evellenda fuit stirps cum radice subactae

Telluri, ne non tota subacta foret.

Barbara frons fronti Batavae collecta coronam

Implicat & lauri perpetis instar habet.

Currite ad haec avidi nostrates dona Galeni:

Gratior aspirat naribus aura meis.

Appulit has inter plantas his floribus, hisce

Fructibus in Patria nunc quoque Planta virens.

Appello Hippocratem: dicet convictus, Eoas

Inter & Occiduas non habet ista parem.

Vis vini varia.

VIna movent animos, hilares tibi, Belga; feroces,

Bellaces, tumidos, humide Teuto, tibi.

In vino veritas prohibet Romana poësis

Dicere: Germanè corrigitur, feritas.

Ad Gandam.

NOndum, Ganda, venis? nondum sapit ore Batavo

Oblatae toties nomen amicitiae?

Nondum, virgo, capis, quis honorem Belga tueri

Virgineum, quis te perdere tentet Iber?

Nondum quid liceat populis à Rege subacto

Desertis flammas inter & arma capis?

Erige te, proavûm virtus, & moribus aude

Antiquis vires discere, diva, tuas.

Hulsta manus, non victa, dedit: vincenda superbis

Praeposuit pacem provida consiliis.

Hic est proximus Ucalegon: Interrita, victrix,

Libera quod metuas velle, coacta potes.

Illam vis major, quid major? maxima culpam

Eluit, illa Deo judice causa bona est.

Fata sinunt cedi extremis, & parcere Civi,

Quem qui defendat non venit, ipsa monent.

Parce bono Civi, quem qui defendere possit,

Promittit subitum machina nulla deum.

Parce, nec Auriaci ramum tendentis Olivae

Sanguine fraterno coge rubere manum.

Infula, si dubitas, intacto syrmate sospes,

Sospes erit totis fascibus imperium.

Quid superest tanto cur cesses cardine rerum

Eripere indigno Belgica colla jugo?

Posce; damus Pacem cum Libertate. Quid ultra est?

Prosperitas? rerum copia? posce; damus.

Summa rei est: quod es esse potes: sed, Fratre Batavo,

Et meliùs quod es & tutiùs esse potes.

Nondum, Ganda, venis? nondum sapit ore rotundo

Oblatae toties nomen amicitiae?

Ad Danielem Seghers, praestantissimum Pictorem, missis à Principe Globulis precariis aureis, quales Paternostros vocant.

NOn aurum, Seghere, tuum pensare metallo

Intendit Batavi dextera blanda Ducis.

Non facimus vim confesso: non credimus aurum

Posse, quod invicti Principis aura potest.

Conamur tibi te globulis refferre rotundis:

Immortale tui Circulus instar habet.

Denique non auri crustis infida Batavi

Gratia: Ut hae pilulae, tota per-Auriaca est.

Aureum ab Auriaco torquem ne respue, tanquam

Impia ab Haeretica munera missa manu.

Quem colitis, columus votis ardentibus: idem

Ille Pater noster creditur esse deus.

Caput factitium statuae Proditoris, ex Marini Italico versum.

INteger in mundum veni: justissima truncum

Fecerunt, dempto vertice, supplicia.

Arte resarcitus, casu deformia rursùm,

Ecce novo mutilus vertice, colla gero.

O rigidam justamque manum quàmcumque severi

Numinis, ô dignas crimine vindicias!

Heu misero cum prima mali succurrit imago,

Cur non hoc potiùs Fata dedere caput?

Ad eundem.

VIcisti, Seghere, tamen: jam γνῶθι σεαυτὸν:

Aude quid valeat scire stupenda manus.

Succubuit Natura parens; ipsaeque fatentur,

Queis ea succumbit, succubuisse vices.

En quae viva Rosa est, moritur; quae mortua, vivet.

Viva perit, fictae flos Amaranthus erit.

In obitum Archiepiscopi Cantuariensis, capite truncati 10/20 Ian. 1645.

OCcidis infami, Primas Gulielme, securi:

Non caput hôc solum schismate, membra labant.

Anglia, quàm bene rem gereres, Ecclesia si nunc

In partes tantum scissa sit ista duas!

Pro Rectoratu Iohannis Polyandri.

CEde seni non invitos, Academia, fasces;

Fide cui faustum fidere saepe fuit.

Ad Ad. orstium, cum electione Rectoratus Magnifici excidisset.

SUfficit Imperii fasces meruisse videri:

Victrix causa Diis chara sit, ista bonis.

Esse potes Rector, Vorsti, & non Rector: honores

Magnificos parvi pendere magnificum est.

Ad Constantinum Imperatorem eadem electione praeteritum.

COntemne, Constantine, digna contemptu

Sapientis: Intus praestat esse Rectorem,

Satis atque abundè Rector est, modò ut totum

Sibi imperare constet Imperatorem.

Ad utrumque.

SCilicet Imperium capitis reverentia cani

Abstulit. aetati cessit adeptus honor.

Non es tcur pudeat victori cedere, solo

Victorem senio qui sciat esse senem.

B. Hispanis V.

DE Beta totum Batavis certamen Ibero est;

Quidquid habet, hic havet; quidquid havent, hic habet.

In Danielis Segheri flores.

HOs dicis florem Pictorum pingere flores?

Gignere dic; flore sgignere, floris erat.

In Pinacothecam Schurmannae ipsius stupendis operibus instructam.

CUm faceret nihil, haec ludens miracula fecit,

Hanc sobolem thalami nescia Virgo tulit.

Ergo tuam, peregrine, fidem, quid seria Nymphae

Ἔργα putas, cujus tanta πάρεργα vides?

In mortem Adolescentis ex arbore lapsi.

MIraris pueri lapsum pereuntis? in illa

Arbore maturum crede fuisse pyrum.

Cum mors venerit, in medio Tybure Sardinia est. Mart.Stat sua cuique dies; cum venerit ultima Fati

Linea, planicies fraxinus aut fovea est.

Ipse loquitur.

FAta regunt homines: liceat tamen addere casum:

Ambigis, & casu me periisse negas?

In CL. Salmasii librum de re militari Romanorum.

SI quis hin hoc artem populo nescire videris

Bellandi, magno sub duce, tiro, mere.

Primus in hac acie Salmasius omnia, primi

Quae potuere Patres, quae nequiere, docet:

Hoc ipsum, quod se docuit didicisse docendo,

Ornatum veri Militis esse togam.

Non mirare ducem, falsi prostrata fugantem

Agmina Romano milite, nil fugere?

In incendium Templi Novi Amstelodamensis, ex Italico meo, cujus est initium, Giunse fiamma sottil.

ILicet, incensum Templi laqueare piorum

Incensus toto Numine fregit Amor.

Pervasit tectum Pietas ardentior, arsit

Hinc paries, illinc dissiluere trabes.

Flammantes animae, quae vos amentia turbat?

Quae vos portenti sollicitudo novi,

Et cassus ratione dolor? reparabile damnum

Sentiit aethereis aestibus usta domus.

Flamma Deo placuit: coelesti fornice tectas

Qui voluit, fragilem destruit igne struem.

Sursum oculos, ubi mille micant illustria vobis

Sidera, mille, bonis fulmina fausta, faces.

Cui mundi convexa favent, quem gratia Coeli

Protegit, ingratè se neget ille tegi.

Ad Amicum secundas nuptias suadentem.

DEliberare me jubes de nutpiis

Tandem novandis. Obsecro, tandem sile.

Tam res periculosa libertatis est

Vel subjugandae vel tuendae libra, vel

Videtur annis libero septem mih,

Ut seriis, nec seriis ipsis ferè

Deliberationibus deliberer.

In incendium Templi novi Amstelodamensis, cujus tectum conflagravit 1/11 Ian. 1645.

SUnt quibus aspergi lacrimis incendia nostra,

Sunt quibus in risum vertere damna placet,

Quidquid id est, quod fortuitis Ecclesia prunis

Arserit, indigno carpis iniqua joco.

Tu nostro flagrare Novam sine crimine rides,

Quae veterem flammis perdere, Roma, doces?

In Germaniae cladem.

SUspirant Aquilae repentes, clara triumphis

In Coelum Coelo lilia nata volant.

Caesaris augusti sublatus in ardua splendor

Caesaris angusti debilitate cadit.

In Epigramma Schurmannae ad me, cujus postrema verba sunt, quas (grates) tibi cum nequeam reddire, nomen habe.

NOmen habe, Schurmanna canit: lepidissima virgo!

Nomen habes, nequi it dicere, dixit habe.

O si ridendo potis esset dicere verum,

Si, quod habet, dando nomen habere daret!

Ad Barlaeum.

VIcimus & vidui viduis impune lienem

Rasimus, & verum Tessela blanda tulit.

Sic sapere audendum est; corrumpunt vulnera mites

Chirurgi; cum res exigit, ure, seca.

Vin' tu discere, vis verbo, Barlaee, doceri,

Quâ rigidi tutò conditione sumus?

Quantùm lance bilanx, bipes à pede distat, ab ira

Distamus; Lis est denique, bilis abest.

cIɔ lɔc xʟvɪ.

Ad Tessalam, de Barlaeo Monitum.

TEssala, tot monitis toties de fraude Poëtae,

Nunc quoque de insidiis certior esto novis.

Ille tuos montes, & quae quasi penè Gigantum

AEmula, non unâ robora rupe locas,

Ille tuos laudat Fontes, ille antra deabus

Commoda, & hac propter non odiosa Diis?

Crede mihi, quod in ancipiti gladiator arena,

Quod nudo liber vertice Falco facit,

Aut Aquila, aut serpens Epidaurius, omnis ab illa

Gente, licet probitas emicet ore, facit.

Non feriunt quo collimant; quod lumine laevo,

Non est semper idem, crede, quod ungue petunt.

Ille tuas, Rhetor, latebras sacrosque recessus

Praedicat, aut lucos ille, Poëta, tuos?

Tessala diffide; est viduae, est soli quod in aurem

Inspiremus, & hoc pondus in augurio est:

Non it eò nequam quò se vult ire videri:

Hoc agit? hoc ergo non agit. Hoc agitur:

Si dubitas, en quantus ego, quem respuis, auctor,

Quàm potior monitis cautio nulla meis.

Ut meliùs furem nemo quàm fure revelet,

Optimus agricolae censor ut agricola est;

(Me quoque Pastores vatem dixisse memento)

Haec ego de fucis ipse Poëta loquor.

In I. Smithij Noviomagum.

DE luce lucem mutuare nemini

Proclive non est: Hoc agunt qui nil agunt,

Nisi id quod actum est, proferunt nihil, nisi

Quod protulere doctiores aut avi,

Aut fortè patres. Smithius non sic meus,

Non sic: Avorum nemo quod, nemo patrum

Pervidit, hic pervidit, & meos docet

Princeps Batavos, oppidi sedem sui,

Et illud olim illustre seminarium

Virtutis, illud nunc & armorum penu,

Quod maluit no nesse quàm jugum pati

Ferox Batavûm ductor, Insulae suis

Adhuc Batavae deligens forti fugâ

Princeps recessum. Disce, Lector, Smithio

Docente, si Batavus es, quò cesseris,

Et unde, cum sinistra fluminis fuit

Sinistra ripa, dexteras invasimus

Dextrè paludes: disce nec fumos puta

Gerrasve vendi; testibus testaceis

Efossa fimo veritas fumos fugat,

Nummi loquuntur, frusta, lampades, styli;

Elingue marmor asseret, cum Smithio,

Hìc esse saltus, hìc Rhodum. Mirare nunc,

Lector, docentem Smithium quod nescias,

Nisi de tenebris Smithio accensâ face,

Prodente Patriae situm Patriae situ.

In speculam Noviomagi editissimo murorum angulo superstructam.

HOs tumulos pede non trepido, quàmcumq; dolenti,

Claudius afflictos inter adivit avos:

Hìc stetit, hìc frendens Aquilas, hìc lumine torvo

Moenia Romanas vidit adire manus:

Hìc potior de se visa est victoria victo,

Prudenti Patriae consuluisse fugâ:

Hìc flammas in tecta ferox arasque focosque

Partitus, steriles hostibus exuvias

Obtulit, atrum, immane nihil, vestigia rerum,

Quas nisi novisset perdere, perdiderat.

Quàm facies hodie rerum diversa refulges,

Quam ripae Dominos nos utriusque facis!

Immineant Aquilae; facimus quod fregimus, urbem

Destructam propriis ignibus extruimus.

Si quis ab hoc, hospes, caligas culmine, plus quàm

Viderunt Batavos disce videre meos.

Ante pedes olim Vahalis fuit? additur ecce

Rhenus, & ante oculos, Isala, Mosa propè est.

Surgimus, atque eadem est urbis quae collis imago;

Prosperitas illi quod novus huic dat apex.

Quaeris adhuc cur impositum sibi Pelion Ossa

Sentiat & summâ celsior Arce micet?

Res humilis mons est; Speculam superaddimus, ut se

Despicier nobis maxima quaeque sciant.

In Regij fundamenta Physices.

PArticulis, ais, hìc iterùm puerascimus? ô tu,

Quisquis es in senio qui fugis esse puer,

Hoc mundi senio, his annis puerilibus, omnis

Cum puer à tergo it mundus Aristoteli,

Edoctus mundi partes & si qua proinde

Subdivisa novis partibus esse solet,

Crede tuas, Lector, partes, ne in partibus erres,

Has benè, non partim, discere particulas.

In effigiem Henrici Brunonis.

QUi versum in versus hominem vis pingere ,frustra

Ni versum nôris pangere, pingis homo.

Non est lineolis Brunonis reddere vultum:

Pingendus totidem versibus ille fuit.

Summa rei est, toto dignos Brunone colores

Ut semel absolvas, pinge Poëmatium.

In ejusdem effigiem plumbo delineatam.

MIramur mutam effigiem quam vivere dicas?

Brunonis gestum versificantis habet.

Tu tamen errasti, pictor: monochromate totum

Versificatorem reddere, desipere est.

Verte stilum; pro quo versus vomit ille calore

Pingendus vultu versicolore fuit.

In Alberti Dureri picturam chalcographicam.

THesaurum, spectator, habes, quem dicere fas est

Aureum, ut abjecto ducat ab aere genus.

Dureri divina manus quidcumque sub ullo

Sydere, Naturâ luxuriante, viget,

AEternum facit aere suo. Stupet ipsa superstes

Ad recreatoris vim recreata sui,

Duritiemque datam fluxis quam vel Jovis ira

Non possit, vel edax non abolere dies.

Nos verò magè miramur, nil durius esse

Durero, quo nil mollius astra vident.

Vive, vir excellens, quando dedoctus obire

Quantus hic est Orbis totus in aere tuo est.

In ejusdem Xylographicen.

AENea Dureri duram monumenta senectam

Ferre, parum, dices fortè, stuporis habet

Mome, sed è ligno tabulas quâ dixeris arte

Vitalis nullo posse perire situ?

Audio & adstipulor: non haec ex aere pereni,

E ligno vitae lamina secta fuit.

In effigiem mulieris Scoticae, quae 9. liberos uno partu ediderat, Dureri αὐτόγραφον, quod penes me est.

PRolis ter ternae rarâ compage parentem

Rarior Alberti penna semel peperit.

Pace meâ novies Mater non, viva, fuisses,

Pace meâ decies, faemina picta, fores.

Piger.

VUlt piger & non vult: nec gaudet velle, nec audet

Nolle: movet, jacet: it, non it; & hic & ibi est.

Pax Monasteriensis.

PLenipotens collecta diu facundia tandem

Implevit gravidam plena Monasterium.

Aurea Pax, ajunt, Coelo revocabitur alto:

Pacificae cedent arma nefanda togae.

Credimus? an fatuos insomnia, quod fit, amantes

Luditis, & vanae lactat imago spei?

Plène mendacem socio se plenipotenter

Quisque probat, falli & fallere plenipotens.

Planè nemo loqui satagit: quin plana loquenti

Cui liceat planum dicere nullus adest.

Interea plène potatur; plenipotenter

Mergitur auratis aurea diva scyphis.

Desperare, rogo, liceat de Pace, potenti

Fraude, patente dolo plena Monasterium.

Aurea Pax res Concilii, quid? plenipotentis?

Plenè potantis? planipotentis erat.

In A. Vinnii ad Institutiones D. Iustiniani Notas perpetuas.

AFfer ad haec frontem explicitam, rugisq; benignis

Scriptorem ingenuum, candide Lector, adi.

Si crambe bis cocta datur, bis cocta palatum

Afficiet, lepido tota novella coquo.

Hìc, ubi tot videas perituris perdita chartis

Nomina, Perpetuas praestitit ille Notas.

Dictârunt proavi, nunquam satis optima dici

Quae quiscumque satis discere nemo potest.

Sit Caesar pro Sole: tamen sub nube latenti

Phaebo Luna, faci fax adhibenda fuit.

Vinnius hanc tibi, tiro, operam, si dicere verum

Nil vetat, hanc navat vel, veterane, tibi,

Vel vobis, Terrae Domini, collectaque Regum

Nomina pacificâ, Plenipotente manu.

Quin, Caesar Germane, tibi. Mandata, quod audis,

Non intellecti Caesaris esse puta.

Si dubias olim licuit praetexere leges,

Desiit ambiguis sensibus esse locus.

Frustra nos tardae Synodi facundia vexat,

Pagina Vinniadae tota Monasterium est.

Invenies parvo Pacis momenta libello:

Longa tribus verbis corruet ira Ducum.

Praecipit heic Alium non laedere. Te tibi testem

Sume, sit arbitrii propria causa tui.

Eloquere, an culpae reus, an sis criminis expers:

Si reus, en quâ te, lege lavande, alves.

Postulat hoc unum Caesar, cum Caesare Reges,

Patria cum lachrimis, Redde cuique suum.

Ad Patres Iesuitas, pro Patre Daniele Segero, Pictore celeberrimo.

NOn satis adstipulor vobis, ignoscite Patres,

Per quos Segero non datur esse Patri.

Ille Pater nobis non est, qui gignere nescit,

Omnibus indignus nomine Patris ἄπαις.

Quid verò, Segerus ἄπαις? qui pene paterno,

Coelibe, viventes gignit ubique Rosas?

Qui, quod naturae matri non contigit, ipsis

AEternis tantùm non dat olere Rosis?

Talia qui patrat Patriae Patribusque, videtur

Ille mihi patratissimus esse Pater.

Ad eosdem, in Crucem auream Dan. Segers ab Auriaco Principe dono missam.

DIscite, seu sociis libeat seu fratribus esse,

A Romae quondam Fratribus & sociis,

Quos vano batavos dictatis crimine christi

Tollere nolle crucem, tollere nolle Crucem.

Nec potuit verò Crux de graviore metallo,

Nec potuit Patri de meliore dari.

Si gravior Christi est (hoc ipso dicimus auro)

Aurea, vitalis, sana, salutifera est.

Tolle Crucem secure Pater de pondere; nunquam

Ulla simul gravis ac aurea massa fuit.

In eandem Crucem.

INanis Arbor, quâ pependit in Coelum

Rediens Jësus, i Patres salutatum

Quasi Jesuïtas, qui redire de Coelo,

Verbus Jësum quinque cum libet credunt.

Dic esse te munuseulum Patris verè

Jësuitae, nempe Nassavii Patris;

Qui considentem à dextera Patris in Coelo

Jësum adorat, Judicemque de Coelo

Pravis probisque prospicit reversurum.

Si fortè quaerunt, unde qui Cruci fixus

Moriens pependit non adornat hoc aurum,

Dic quinque verbis noluisse de Coelo

Redire, clamantem Venite me versum,

Et quattuor Surrexit, adde, non est hic.

In eandem.

COnfundunt elementa vices: Crux lignea tristi

Mole Patrum miserè languida membra premit:

Aurea, quam Patres vel Marte vel Arte sequuntur,

Patribus, aut fallor, non solet esse gravis.

Ad eximium Epigrammaticum.

NEmo negat, Maevi, scribis planè atque rotundè,

Et quàcumque stilum vertis acumen habet.

Hoc tamen, hoc, salvis Naturae legibus, unum

Nescio, quì pungant plana, rotunda secent.

In obitum I. Polyandri.

EXuit ad vitae metam quas exul & infans

Kerchovius Metis induit exuvias.

Fortunâ nolente senem vox extera fecit,

Eripuit sceleri barbara lingua virum,

Quantum Leida virum! quantum non obvia quaeq;

Sidera nec temerè saecula quaeque dabunt:

Quem dederis Romae civem, cui patrius ipse

Sermo Palaestinae sancta loquela fuit;

Quem veteres Gandae subduxissetis Athenae,

Celta putat, novit Belga fuisse suum;

Qui populi Pastor duplici sermone, scholarum

Multiplici, assiduus Rector utrique fuit;

Omnibus omnia; facundâ Pietate modestus,

Docta, prudenti simplicitate pius.

Mutliviro tribuere suum fata aspera nomen:

Hic πολλοὶ ἄνδρες, hic Polyander erat.

Ad Frid. Spanhemium cum Epicedium à me posceret in mortem I. Polyandri.

FAcunde Rhetor, saeculi Chrysostome

Balbutientis, cujus ore mel merum,

Mel eruditum, manna praesentaneum

Stillare, quid stillare? totis imbribus,

Torrente toto gurgitare qui vident,

Videre vix credunt sibi, qui non vident,

Negant videri posse; per fidem tuam,

Post illud eloquentiae fulmen tuae,

Post illud eloquentiae fulmen magis,

Quid impotentiae fidem tentas meae?

Appello, si nos audiunt, manus sacros

Kerckhovianos: Umbra, quae caelestibus

Immixta dudum futilem nescis humum,

Et illud omne terreum quod vivimus,

Quod instar umbrae est, saeculo si quà vacas,

Decide litem: Quaero quid spanhemium

Corvis poëtis aut poëtriis putes

Fecisse picis relliquum, post aureas

Locutiones lachrimasque argenteas,

Et aere sempiterno epos perennius?

Agnosco latam coelitùs sententiam:

Respondet umbra semper aequi judicis,

Catonis umbra caelico-censorii;

Si flere cum Spanhemio probum & pium,

Tacere post Spanhemium scitè loqui est.

Ad màgnum, olim, Poëtam.

TEmpus erat quo te fassi sumus esse Poëtam,

Et merito fassos novimus esse tuo.

Postquam cum senio languescit vena, fatiscit

Gratia, quae paris, ex tempore nata mones.

Nil opus est scribas, quae nunc, ex tempore scribi,

Ex illo sese tempore scripta probant.

Ad Aulum serò poenitentem.

ULtima praeteritae impendis suspiria vitae;

Serius hoc? certè seriùs, Aule, facis.

Ad Posthumum.

POsthume, vis gravis adscitâ gravitate videri,

Futilis est, quia non utilis, ille labor.

Omnibus à puero fecit natura molestum:

non est quod simules, Posthume, vis gravis es.

cIɔ lɔc xʟvɪɪ.

In Eufrasiam meam Praefatio.

NE lege me, cui mensa nitet meliore salino,

Nec cìbus assueto mollior ore sapit;

Ne lege me, moneo: non est quo lumen utrumque,

Non est alterutrum quo doluisse velis.

Imploranda fuit quae se vernacula virgo

Virgini & huic durum Musa probaret epos.

Talis danda fuit tali medicina palato,

Exegit Batavos aegra Batava modos.

Si tamen haec aliquis vultu dignare sereno,

Cui patriae non sit patria lingua meae;

Est ubi divertas; est quae delectet euntem,

Si piget ignoto flumine, ripa decens.

Invenies illic lapides Oriente petitos,

Liliaque Argivis Itala mista rosis:

Gustabis subducta sacris, extorta profanis,

Non nova consensu fercula grata novo.

Ut malè consutae pretium det fimbria vesti,

Ut, si displiceant ἔργα, πάρερχον ames.

Ad Amicos.

ERgo quod à veris potui miserandus amicis

Officii, à vobis, Optima turba, tuli.

Concussere domus nostrae suspiria vestras,

Agnovi gemitus vos gemuisse meos,

Vos lachrimis voluisse meis quasi fonte lavari,

Cujus amicorum nec gravis unda genis.

Sufficit, ultrices furias, quas, sentio, nostri

Vexato nimius subdere tentat amor,

Abdico: virtutis laesae patientia plagas

Rectiùs & victrix leniet ira sui.

Ultio, vera probi non est solatio: vera est,

Posse sibi innocuo dicere, non merui.

Εστι καὶ παρὰ δάκρυσι κείμενον Ηδύ Βροτοῖς ὅταν ἄνδρα Φίλον Ζτεναχῃ τις σύ ὄικτῳ Eurip. Archel.Facit indignatio versum, Iusque datum sceleri.

Epitaphium Scorti.

HIc Thais resupina jacet pro more: jacenti

Esto, precor, tellus, quod fuit illa tibi.

Fur è furca.

FRegeram postes cuneis & uncis.

Par pari reddunt: geminis vicissim

Postibus frangor. Nihil est ab omni

Poste beatum.

In Agyrtam.

CReditus esse Patris, moecho patre natus Agyrta est:

Creditus Archiater aegros homicida necavit:

Creditus uxori tabulis favisse supremis,

Exhaeredatae transcripsit jura propinquis.

Non vixit malè, qui natus moriensque fefellit?Hor. 1. Epod. 17.

In obitum Iohannis Bevervicii Senatoris & Archiatri Dordraceni.

DUm calamos calamo doctos doctoque pioque

Seria sollicitat cura Bevervicii,

Ambigui, fixo num constet cardine vitae

Terminus, an dici mobilis ille ferat;

In litem Libitina venit: mors sola fatetur

Quantula sint hominum somnia in ambiguis,

Terminus ambiguo lucem fatalis ademit.

Hei mihi, quàm malè non mobilis ille fuit!

In F. Spanhemii Rectoratum Magnificum.

QUaeritur, Henricus Rectorem fecerit, anne

Debita virtuti gratia Spanhemium?

Hunc certè, qui magna diu, qui maxima fecit,

Serò favor coepit dicere Magnificum.

Ioci moderamen.

VEnusta multos dictio, lepor summis

Natans labellis vellicante pruritu

Vexat silentes, mordet, urit, incendit,

Nisi excreetur cujus in faciem cumque.

At incidentis, inquiunt, joci gratae

Vices habentur; est ferire jucundum,

Est & feriri. Non negamus: hoc unum

Monemus: absit à joco nimium veri

Pungentis oestrum; lude molliùs, multùm

Refert, jocus sit incidens an incîdens.

Studia conjugum.

MOechatur & rem deserit domesticam

Maritus: isthaec prona negligentia est.

Moechatur & marita: sed quaestum facit;

Ni fallor, haec supina diligentia est.

Ad Electorem Brandeburgicum pro Barlaeo.

PRaedestinatum nempe Barlaeo fuit

Ducalis auri munus augustissimum,

Quantumque pondus aureis verbis fuit,

Auro rependi maximus Septemvirûm

Pro more jussit, pro decoro censuit.

At illud aurum quo sinu pressum latet,

Qua nube tectum nescit aureum diem?

Evanuisse fertur ut fumi solent

Fallentis aulae: Mercuri, non Solis hoc

Fuit metallum. Vindica nigrum nefas

Offense Princeps: quisquis infidâ manu,

Manu rapace vindicavit hunc sibi

Torquem scelestus, torque se dignissimum

Fecit nefando: pendat, hoc est, pendeat;

Et literatum quando delusit virum

Sublimis una longa fiat littera.

Si poena pendet, nec Poëtae fit satis,

Nec ille torques torque pensatur novo,

Cave poëtam: plumbeas iras gerunt

Pindi clientes, ferreis instant stylis:

Nec ira Sueci, nec strepentis Cliviae

Magis timenda est; digna res Epigrammate

Lacesset ultrices manus. Cave canes:

Latrant disertè: si furunt, mordent quoque.

Quae liberales Musa Principes colit,

Condonat ingratis nihil. Quid pluribus?

Caput rei est, non respicit, non suspicit

Praedestinantes illa, sed dantes Deos.

Aulici Etymon.

ORiginem τοῦ Aulicus caecutiens

Definit orbis perperam. Palatium

Aulam vocari disserunt, hinc Aulicos.

Mendosa, Critici, lectio: Palatium

Fatemur ultrò Principum dici domos;

Negamus Aululariam Palatio

Debere nomen; debet haec Aulae tamen,

Nec debet Aulae; debet, & non, Aulicus.

Ut judices, si debeat, cui debeat,

Quid Aula possit, Aula quid possit, vide;

Quando Aula poscit, Aula pascit Aulicos.

Ad Barlaeum de nebulis Epigrammata scribentem.

O Qui per mentis nebulas nebulose Poëta,

Carmina de nebulis non nebulosa facis,

Qui Mercatorem nebulâ perstringís & ipsum

Cum testudinea pac eMonasterium;

Si mea do, prudens, facundus, amabilis autor,

Si tua reddo tibi verba ,dicax nebulo es.

Constantini Hugenii Epigrammatum Lib. XI. cIɔ lɔc xʟɪɪx.

Inscriptio modulaminum quae ad Cytharam produxi.

DE cogitationibus, phantasmatis,

Larvis, chimaeris Musicis mentis meae

Sic cogitavi: quod velut Muscae volent,

Muscae susurro peritrepentes non gravi,

Tamen strepentes, quasq; cum suo velim

Captas susurro, si subinde praepeti

Stilo fugaces figier possint meo.

Has ergo fixi pauculas, minùs mals

Quàm quae bonarum saepe nomen occupant,

Quia transmarinae, sive, quod caput est, novae:

Ut, quae foris petita vel certè nova

Prae patriis plerumque vel prae non novis

Amare gentis error, an furor, est meae.

Vos, Liberi, quos veriùs, quos justiùs

Libentuisque nuncupo Gentem meam,

Meos ocellos; este nunc aures quoque

Toti paternae: audite, dum Fato placet

Non saevienti, audite, quae, cum non ero,

Non audietis: (nam quis olim mortuas

Captare non fastidiat Muscas meas?)

Audite, quae cum non ero, videbitis;

Videbitisque cum stupore mutuo

Non otioso, non ad haec nato Patri,

Si quando stivà avelleret fessas manus,

Ut otiosus fortè non ageret nihil;

Nihil improbè delectui, nihil probi

Neglectui fuisse; ne muscam quidem.

Ad Schurmannam; cum in Frisiam Orientalem ablegatus Vltrajectum, ipsâ non salutatâ, transirem.

SAlvere Schurmannam jubet Zulichemius,

Nocturnus hac viator incedens viâ,

Nocturnus hac viator excedens viâ.

Gaude beata, quòd molestus, ut velim,

Non esse cogor: ecce praecipiti rotâ

Septentrionem versùs ablatus volo,

Ut me adfuisse & avolasse simul scias.

Boreus axis me vocat, vocant ferae

Major minorque, cum Boôte nescio

Terrae marisque, quò feras vigil regat.

Nasonis (absit, absit illi conferar,

Nisi nunc malignâ sorte, maximo virûm)

Nasonis ergo frigidum fatum vides;

Ut me Tomitas inter ac duros Getas

Sinistrum adire littus Euxini putes,

Nisi fortè quos suavius quiddam sonat

Adeunda tellus, solo Eoa nomine.

Quod si relictis quando post tergum feris

Getâ, Tomitâ, Thrace, toto denique

Septentrione, unde avolo nunc, advolo,

Nescire noli, nec molestum tunc fore;

Sed submolestum: adibo Schurmannam, puta,

Sed ut Catonem de Theatro promptiùs

Non exiisse tute confessura sis.

Quid nempe, tota si futura oratio est,

Salvere Schurmannam jubet Zulichemius?

At mentior tibi tamen, virgo mea,

Addenda voci vocula est: addam, vale.

Ut fortè si timere quem posses fui,

Timere porrò tota totum desinas:

Nam, quae capis quod quisque, quod nemo capit,

Capis profectò, cur quis à Zulichemio

Valere quam salvere multò mavelit.

Ad eandem redux.

EN, salve Schurmanna, vale Schurmanna, viator

Dicturus, tandem nempe diurnus, adest.

Ne treme, promissis Batavè, Constanter inhaeret,

Alatumque pedem, quô modò venit, habet.

Quin, si fortè vel hoc tremebundae longum salve est,

Non erit alloquii tam grave syrma mei:

Quippe volando vale dicens, benè, semper, ubique,

Totaque & Hebraïcè, dico, valendo vale.

In effigiem ejusdem.

Parciùs admirare tui miracula sexûs,

Sive vir hos oculos, sive puella vides.

Anteit una aliquas aliquâ virtute puellas?

Anteit haec omnes omnibus una viros.

In ejus Pinacothecam.

CUm volet hoc Fatum (procul absis hora volendi)

Ut semel extremum clauserit Anna diem,

Debita nominibus tantis sua Marmora linque,

Nec tumuli pascat lumina vanus honor.

Hoc cumulo pascantur: ibi non viva jacebit,

Hìc, non viva, tamen viva, superstes erit.

In gratiam Professorum Academiae Groninganae, ut pro dignitate vestiantur.

PAllia Doctores! ubi fas, ubi sacra decori

Majestas, vel ubi denique justitia est?

Pallia Doctores ornant? sine syrmate Musa

Quaerit ubi nudos condat honesta pedes?

Tolle gravem Diis & patriae de corpore naevum,

Corporis augusti Diva, Groninga parens.

Non faciunt nec equum phalerae, nec purpura Regem,

Nec pars militiae creditur esse sagum:

Sed faciunt ad equum phalerae, nec purpura Regi,

Nec bellatori pondus inane sagum est.

Ipsa aliquid natura parens quod inutile dici

Non ferat, ornandis rebus ubique locat.

Barba viri decus est, pulchra est de vertice fusi

Virgineo ad talos unda capillitii,

Tolle mihi fasces, Academia, tolle cathedras,

Aut quo de populo non habearis habe.

Denique si nullis vinco rationibus, audi

Hoc unum, & Patriae quam potes affer opem:

Tota, vides, odiis ardet civilibus: ut sit

Arma cui possint cedere ,sume Togam.

In idem argumentum.

QUidquid erit, quemcumque dabit Deus his quoque finem,

Seu Toga procedat, seu non Toga, senio dexter

Exeat, an pravo damnosa canicula talo:

Vicimus & victi vates, nec inutile carmen

Scripsimus; est etiam perituris gratia chartis.

Vendentur melius pretioso thura cucullo,

Et, si doctores careant, curasse juvabit

Ne Toga cordylis vel penula desit olivis.

Academiae Groninganae damnum ex calamitate publica.

DUm lis perennat, dum Rei pars publicae

Parti repugnat, dum vacillant cardines,

Dum Civitas quod vult negat, quia vult Ager,

Dum vult Ager, quia Civitas, quod vult, negat,

Peccantque partes intùs & peccant foris,

Immunitate, jure, proemio, Togâ

Caret Professor; Codicum immortalium

Augmenta cessant; ossa, de Cadaverum

Dissectione relliquus doctè labor,

Dignus Theatri luce, dignus ultimâ

Longaevitate, non habent ubi pedem

Erecta figant. Bibliothecam putas

Id, Hospes, esse? triste Coemeterium est.

Abi stupore, abi dolore percitus,

Patriaeque Patres quò sapiant mone truae,

Discordiam, quae patria est, & est Patrum,

Vexare vivos, & nocere mortuis.

Principis eòdem adventus.

HActenus affligit Coeli discordia longo

Turbine, perpetuis imbribus omne solum;

Hactenus involvit Patriae turbata potestas

Omne soli spatium, moesta Groninga, tui.

Affulget placidae tandem spes certa quietis,

Et lachrimis aethram parcere in augurio est.

Aspice in Auriaco blandè ridentia vultu

Sidera, & hos oculos omen habere puta.

Fata soloecismo pacem & bona verba loquuntur:

Prodigio favet à vespere Sol oriens.

In Bibliothecam Groninganam ubi sceleta Anatomica abjecto loco detrusa.

HInc loculis libri prostant, ignobilis illinc

Angulus obscuro supprimit ossa loco.

Gratia diversa est, quia dispar causa: docemur

Scilicet hìc hominum corpora, at hìc animos.

Hìc peritura jacent, hìc stant coelestia, sol hìc

Splendet, at hìc tenebris abdita terra latet.

Qui bene spectator Terram contemnere discis,

Rectiùs ut discas vivere, Lector eris.

In mortem Barlaei.

HActenus humanas exercent somnia mentes,

Fabula Fons, & fabula Mons, & fabula Divae

Piërides, & larva novem pro Praeside divis.

Tolle manum tabulâ si quis decepte sub illis

Auspiciis egisse putas acture Poëtam:

Vanus adorandi titulos invasit Apollo:

Omnia Barlaeus fuit: omnia cum Barlaeo.

De Physica Cartesiana, quae corpora in particulas resolvit.

DEtumeat, cui fortè genas vesica sciendi

Grammatico tendit torva supercilio;

Detumeat, factusque puer, si scire laborat

Maxima, discat humi repere per minima.

Ecce novae fons Grammatices: Oratio constat

Partibus, at rerum corpora particulis.

cIɔ lɔc xʟɪx.

In obitum Fr. Spanhemii lachrimae.

ERgo quis hoc tentat, fieri quod posse negabam,

Spanhemium extincto dicere Spanhemio!

Ergo nec in Coelos omnis facundia cessit,

Ex quo se superis intulit illa Deis!

Si quid, age, in Terris superest Ciceronis adempti,

Hunc opus in Terris, hunc labor esto loqui.

Inveniat sua sublimis praeconia virtus;

Omnis in hoc omnes erigat autor opes.

Vir pie, de numero sine fastu & fraude piorum,

Vir Sophiae fons & fax, vir ocelle virûm,

Maxime vir, ter maxime vir, cui rara videbunt

Saecula, viderunt aurea sola parem,

Quem quae surripuit Belgis injuria fecit

Criminis aeterni se Libitina ream.

Me quoque tam crudi feriit violentia fati,

Me quoque substravit tanta ruina sibi;

Et volui & potui maestum mea numina Carmen

Poscere & ad fletus addere verba meos:

Sed malè cum fletu verbis convenit, & ipsos

Saepè reluctantes obruit ipse modos.

Quid lacerum porrò immites laceratis amici,

Quid miserum simul & cogitis esse pium?

En ego qui magnis olim mea lilia bustis,

Et quae posset amor dona jubere tuli,

Hic sileo, hic rigeo: magni se nempe dolores

Expediunt; loquitur luctus; at horror hebet.

Horreo cum tenebras video, quibus obruta nuper,

Principe sublato sidere, Terra latet:

Horreo cum doceor quae tam coelestia Coelum

Sub Coelo voluit vivere, posse mori.

Scribite quae tanto non inferiora sepulchro

Carmina non uno par sit ab orbe legi:

Scribite queis animi tantam praesentia cladem

Sustinet: officium non facit ista manus.

Si facit, hoc ipsum quod ames fecisse litura est,

Et genitas visa est non genuisse notas.

Nempe quid excudam, si, quae vix erpere possint,

Hic ubi sunt lachrimae sepia, verba natant?

Epitaphium Obesi.

CRassus in hoc tumulo est: quo vespillone sepultus,

Ne cura: nec opus nempe ligone fuit.

Ipse viam casu faciens descendit, & istam

Quâ tegitur proprio pondere fregit humum.

Iulia pudica.

IUlia poscenti Fabio quod dicere nollet,

Subdita, ait, Patri, dum fuit ille, fui:

Conjugis imperio nunc pareo: si quid honesti

Exigis, hunc audi: Si volet ille, volo.

De Maevio.

TAm chara conjux Maevio, tam chara item

Natalis Haga est; ut videre hic mortuam

Se malle juret conjugem, quàm si Deus

Ubicumque habere siverit non mortuam.

In Schurmannae novum Studium linguae Aethiopicae, circa Kalendas Ianuar.

OMnia cum sciret, voluit nil scire videri

Anna, nisi extremos sciret & AEthiopes:

Has illam fuscas inter, nova numina, Musas

Vidimus, atque oculi vix habuere fidem.

Vidit & obstupuit gemini frons altera Jani,

Et Deus, Ecquis, ait, denique finis erit,

Si, quoties in me nova frons, in virgine lingua est,

Si quoties novus est Annus, & Anna nova est?

Ad ipsam.

HAnc ego currendo fudi, Schurmanna, Poësin,

Dum jam non rota sub vate, sed esset equus;

Esset equus, qui me de vestra quattuor horis

Pallados Hollandaea sisteret ante fores.

Forsitan hos si tu numeros cum tempore confesr,

Pegaseum quid, ais, quadrupes iste fuit.

Nescio quid fuerit, ego me nova dona ferentes

AEthiopes comites credo habuisse tuas:

Jamque adeò vetus est non falsa paroemia: semper

Africa quae monstri quid parit, hic peperit.

Inscriptiones villae Clarivii, Clarenbeeck. In gratiam Toparchae Rutgeri Huyghen.

ASpicis agenteô speciosos marmore fontes,

Aaspicis his fratres qui dominantur heros?

Fallor ego, nisi jam dubitas, pellucida, clara,

Candida plus horum pectora sint, an aquae.

I. Clarivium, Clarenbeeck.

SUblime culmen par fuisset huic agro,

Et quae Luculli saxa saxis aemula

Ipsos Quirites non timerent hospites:

Sed villa Rivi cujus umbra & assecla est

Aptare sortem debuti sorti suam:

Hunc nempe Clarum nuncupat modestia

Quem nominasset veriùs clarissimum.

II.

SI quis in his pretiosarum nimis acer Aquarum

Investigator montibus erro fuit,

Si sudore madens & anhelo torridus aestu

Hoc festinavit fonte levare sitim;

Quò de febre putri vel de pleuritide laeva

Nec malè securus, nec malè potus eat,

Pro medico juxtà villa est; Clarivius istam

Illicò ut introeat suadet & instat Herus.

Abluet heic vitium qui, non de montibus istis,

Sed Rheni fertur fontibus esse liquor.

III.

VOcabis, hospes, hoc suburbanam domum,

Villam, Palatium, Casam, Praetorium,

Aulam, vel haram fortè, vel Gurgustium:

Non commovetur, pronus in laudem sies,

An factus ad convicium, Dominus loci.

Quidcunque sit, Clarivium est: quod ut scias,

Cum sylva nesciret loqui, provinciam

Edisserendi scilicet saxo dedit.

Originem Clarivii si non capis,

Origo fontis hujus, & Clarivii est.

Adhuc obhaeres? verte frontem; clariùs

Originem clarissimae dicunt aquae,

Clarique Rivi clara derivatio est.

IV.

VT mea quàm fuerint seri quoque cura nepotes,

Ut mihi me soli non studuisse sciant,

Audiat hoc opto coeli clementia votum,

Dum ruit hic rivus, ne rvat ista domus.

In effigiem Renati Cartesii.

CArtesii pectus vides, vides frontem?

Candore vel modestiâ nihil supra est,

Scientiâ nil par quidem. Exigis plura?

Stagira, si tamen Stagira, Naturam

Aspexit, aut inspexit; iste perspexit,

Perspexit ac detexit: Exigis plura?

Qui plura dicere me vetat, stupor dicat.

In ejusdem nomen.

REnatus iste quem videtis, hospites,

Renatus infans perperam dictus fuit,

Nulli secundus anet se mortalium:

Natus vocari, non Renatus debuit.

Natura nasci vidit hactenus nihil,

Ex quo renato surgeret Cartesius.

Ad Schurmannam, num I. Secundi Sculpturam imitari voluerit.

ECquid ut Hagani tetigisti pauca Poëtae

Marmora, vel raros, gypsea signa, typos,

Ecquid ut oblata est avidis in talia ocellis

Vatis amatoris Julia sculpta manu,

Exempli stimulavit honos, & posse docebis,

Quae posset quivis, omnipotente manu?

Non liquet, & verò, nisi valdè fallor, honestè

Ociùs hoc factum nolle, negare fuit.

Indignata sequi, Virgo mea, credo Secundum es,

Ne sic fortè cui prima, secunda fores.

In sequentia Epigrammata Trajectina Praefatio.

VElaviae sabula, immensi, mea taedia, colles,

Terra mihi lassis semper arata rotis,

Nescio vos, neque si roger hìc quot millia, quis me

Vexerit aut equus, aut non equus, ipse sciam.

Gratia sit Musis, quarum mihi visa lepore

Colloquii longè maxima, nulla via est:

Gratia Schurmannae verò, quod Apolline socum

Abducto comites traxerit ipsa Deas.

Nec tamen has, fateor, comites, nec vidimus illam:

Solâ mente decem numina clausa tuli.

Credor, an hic, aliquis clamat, mendacia cudit,

Exit ab insano fabula vana penu?

Mentiar. hoc certum est, non haec sine numine, lector,

(Incipe, & invenies) quantulacumque geri.

I. In Cathedralis Templi nomen vernaculum.

VNde Domus, fornix sublimibus alta columnis

Dicitur, unde vetus marmora nomen habent?

Haeresin & vitium verbis super astra petitis

Quae domat, haec domitrix est domus, haec Domini

II. In Turrim ejusdem Templi.

QUàm fuit helleboro dignus Babylonis ineptae

Sive tumor, dicas, sive phrenesis erat,

Quando quod hìc admiramur, si massa putatur

Terrea, nec primi graminis instar habet.

III. Templum Buer-Kerck, cujus in coemeterio gramen succrescere negant.

NEscio num vero similis, num proxima falso

Gramen huic fundo detrahat historia:

Quicquid id est, turba haec hodiè miracula turbat,

Quae terit hoc verè relligiosa solum.

III. Templum D. Iohannis.

AUdiat hoc omnis toga: cujus nomina divi

Illustris Fan-Bibliotheca gero,

Mille meis de codicibus non attigit ullum,

Et plus mille meis codicibus sapuit.

IV. Idem.

NOn hoc de nihilo est, quod opacâ frondibus ulmo

Cingor, & in Lucum vers avirescit humus.

Scilicet hoc plantatores, ut sacra Johannis

Vox in deserto nunc quoque clamet, agunt.

V. Templum D. Mariae, ubi Catechis novitiis enarratur.

PArvi est, posteritas, neque quod post saecula narres,

Fonte super tenui fixa columna solo.

Pluris habe, quod in his animas, non saxa, columnis

Fontibus aeternis instruat ipsa salus.

VI. Templum D. Catharinae.

RItibus haec olim Româ non ritè petitis

Sordescebamus marmora, deinde situ:

AEtas excussit melior Romamque situmque;

Tandem sic merui quae Katharina vocer.

VII. Academia.

SI satis set vivum nasci, ja mvelle renasci

Ridiculum, quando posse, supervacuum est.

Sin secùs, & rectum est iterum de Virgine nasci,

Quae de Patris item nata puerperio est,

Pallada sanus ama, non illam casside torvam;

Hanc inter Musas ore togâque gravem.

Jamque sacram venerare Deae, prae quâlibet, AEdem,

Quando ibi scis bipedes gignier, hìc homines.

VIII. Domus Adriani Sexti Pontificis Vltrajecti.

HAEc Orbi, procul orbe suo patriâque remotus,

Haec patriae Sextus, non sibi, tecta dabat.

Pontificum est aliis habitandas aere soluto

Tradere vel Coeli, non habitare, domos.

IX. Area Castri Vreburgii, nunc Forum equinum.

PAcis ego quondam gessi malè nomina, pacis,

Moenia sic inter moenia facta forum, est.

Ad Schurmannam, epilogus.

CUrrigenos foetus, salebrosum carmen, & ipso

Frigore concretum, Virgo, Poëma vides.

Ne laeves oppone rotas, ne versibus istis

Exige par motus, par sit ubique tenor.

Cede locum vero, quàmcumq; volabile plaustrum est,

Ipsa via, ut vates, aspere, scabra fuit.

Ad Franciscum ab Aerssen de Sommelsdijck de Legato sine praeside respondentem.

ILlustris pugil, illustri quam poscis arenâ

Grande tibi specimen tute dature tui;

Hoc age, quas partes annorum vespere multo

Multus agas, multo manè tuere puer.

Quod si te juvenum insanè temerarius ardor

Implicitum longis nexibus ire parat:

Adde animos, generose, tibi, atque audentior ito:

Est qui pugnantem te tuus umbo tegat:

Ultima succurrant pugnanti exempla tuorum:

Objice, quo solves omnia, Dixit avus.

In temeritatem nautae Roterodamensis, quâ, cum per ingentem tempestatem minuere velum noluisset, subversâ navi ingens vectorum numerus periit. III. Id. Sept. 1649.

MAlè disputatur, an sit haec levis culpa,

An lata, quâ tot hausit unda mortales;

Si ferre me sententiam velis, dicam;

Tam lata nautae est culpa quàm fuit velum.

Ad Schurmannam.

IAnus adest: quid agis rerum, Schurmanna, novarum;

Ecquid ubi novus est annus, & Anna nova est?

Absit, & hìc tandem magnarum pausa laborum,

Hic studiis, Virgo, terminus esto novis:

Ne te more ferant patrio dum vita manebit,

Res Trajectinam velle movere novas.

Ad eandem.

RUrsum Janus adest, rursum Zulichemus, Amica.

Rursus, ais, tecum Carmina, rursus hyems?

Mirari fuge, quae si quis, mirabilis una es,

Unde mihi rigido frigore vena fluat:

Obsecro te, credis miracula credere, si me

Credis ad AEthiopes posse calere tuas?

In Hilligerledae campos, ubi Adolphus Com. Nassovius Hispanos, interemptus ipse, confecit, Anno 1568.

HAs Batavi calcate mihi reverenter arenas,

Hìc pro Nassovio sanguine thura date:

Ad partae libertatis fundamina non hìc

Infima de primis fixa columna fuit.

Scilicet hìc aliquid pro libertate coactos

Posse, fidem victor, primus, Adolphe, dabas.

Audiat hoc Iber, hìc semel extirpata Tyrannis

Contusum poterat non relevasse caput.

Si minus instanti Ludovico laeva fuisset

Altera lux, atrâ proditione nocens.

Fata requirebant non unos nostra triumphos;

Aurea libertas pluris emenda fuit.

cIɔ lɔc ʟ.

In effigies Regis & Reginae Galliae manu Schurmannae cerâ expressas.

ESto quod est pretio regale numisma Philippus,

Esto quod aut Caroli aut, Elisabetha, tuum est,

Sunto, quod aetatis longâ putredine fiunt,

Romulidum viridi cara metalla situ;

Aurea sint aliis, aliis argentea magni aut

AErea, Schurmannae cerea pluris emam.

Certè pluris emas si possint, Gallia, fari,

Mollia quò fandi tempora Regis emas:

Cerea nimirùm, quia melli proxima, ut hìc sunt

Mollia Reginae, mollia Regis erunt.

In easdem.

OMnia tentârat calamo, scalproque styloque

Omnia adimplêrat omnibus aequa manus.

Deerat adhuc magnos orbi producere Reges,

Deerat Reginas posse, & utrumque facit:

Et faciendi ultrò finem factura coronis

Ipsa coronatum Virgo coronat opus.

Este procul qui Schurmannam pro caelibe vita

Conjugii vultis velle subire jugum.

Conjugium sterile est prae nulli non hymenaeo

Virgineâ extanti fertilitate thro:

Ut pariunt multae pareret, puto, & Anna marita,

Ut paucae pariunt Anna Maria parit.

Ad Schurmannam.

ECcum, Virgo, tuas rauco sermone quotannis

Qui semel in Musas irruit Hugenium.

Quod nequeas vitare, feras patienter: ab usu

Fit leve, inexpertae quod leve non sit onus.

Denique dic de me quod quis de morte ferenda

Maximus arguto protulit ore virûm:

Mortis, ait (nosti quis ait) perferre dolorem

Si valeo, levis, &, si nequeo, brevis est.

Ad eandem, in Geldriam iter faciens.

ESt quod, Nympha, tremas, est quod, quasi fulmine nuper

Tacta, novi metuas non nova signa mali.

Hugenium, patriae telluris futile pondus

Exigit augusto nobilis Haga sinu:

Jamque adeò Trajectinas exactus Athenas

Tangit, Athenaeo proxima tecta tuo.

Ecquid ab ingressu jam jam propiore molestos

Te quoque vicinam credis adire pedes?

Pone metum secura; Deos fortuna faventes

Praestitit, & Musis otia plena tuis.

Seu nos ipse pudor, seu nos reverentia grandîs

Imperii invitos auferat, auferimur.

Hugenium (hoc tantùm; ne te vel verba morentur)

Quem venisse modò, mox abiisse scies.

Ad eandem redux.

FUgi nuper: an hic fuerit pudor, an vis major,

Ambigo: si benè rem pondero, utrumque fuit.

Nunc procul & pudor est, procul & vis major & Aulae

Assiduum, compes aurea, servitium.

Libera per vacuum pono vestigia; quò me

Fata ferunt, quò me ventus & aura, feror.

Et feror, en, Fatis, aurâ ventoque secundis,

Quò si saepe ferar, saepiùs ire velim;

In Musas, mea Musa, tuas: ignosce molesto:

Aut levis, ut monui, est, aut brevis iste dolor.

Quòd si tam superos habeas in vota benignos,

Swannia.Ut mea se nobis tertia jungat Olor,

Quartus erit Cycnus, quinto fortassis amabunt

Voetius, & sexto Frater adesse loco:

Septima ne jubeas accedat lingua, nec auris

Septima; sat seni musica turba sumus;

Et faciam, si quid possunt mea Carmina, dicas,

Hei mihi, quàm levis est, quàm brevis iste dolor!

In obitum Renati Cartesii.

OCcidit, accenditque diem Titania lampas;

Cynthia dat Coelo quod negat atra jubar;

Nocte micant quae manè lavantur in aequore stellae;

Phosphorus Eoum sidus & Occiduum est;

Humor humum tegit & siccae reteguntur arenae,

Unda per alternas itque reditque vices;

Semina putrescunt, quò de putredine truncus

Exeat, & foliis arbor opaca novis:

Denique, si qua fides Arabi est, in morte renascens

De proprio quaedam fomite surgit avis.

Circulus est Natura; labant robusta, resurgunt

Lapsa, reviviscunt mortua, sicca virent.

Hei mihi! quòd rerum series, quòd publica Mundi

Deficis in solo regula Cartesio:

Cuncta renascentur quae nunc cecidere; Renatum

Nulla renascentem saecula restituent.

In eundem.

VIderat in Teris quae nemo viderat inter

Prodigia in Terris maxima prodigium:

Viderat omne Chaos, perviderat intima rerum

Ipsâ naturae lampade Cartesius;

Viderat haeredem Gustavi denique, & omni

Clarius Eoo sidus hyperboreum:

Non poterat restare nisi post saecula Coelum,

Et post Christinam Christus; ad hunc abiit.

Ad quendam.

STultus es, aut certè nemo te veriùs esest,

Si quidquid simile est, protinus esset idem.

Epitaphium pueri formosi.

QUi pueros puer inter erat pulcherrimus omnes,

Hic secùs, hic caecus, hìc situs, hìc situs est.

In sex Fastoram libros à Claudio Bartholomaeo Morisoto substitutos.

ERgo opus implesti quod nec Jovis ira, nec aevum,

Nec perimet triplex Parca, nec ignis edax:

Omnia dixisti; constat sua gloria Fastis,

Nulla suo non est sidere sacra dies.

Una deest; quae te nascentem magna dierum

Nasoni potuit substituisse tuo.

Insere te Morisote tuos Romane Quirites

Inter; inexpletum te sine carmen hiat:

Illa tuis laudem Fastis adscribet, honorem

Illa dies, quem non destruet ulla dies.

cIɔ lɔc ʟɪ.

ΧΑΡΙC ΑΧΑΡΙC.

AB inde primae litis incunabulis

Quae foeda Divas hactenus Matres necat,

Sarcire Pacem noctibus totis meis,

Totis diebus (quo labore, Diî sciunt)

Successu iniquo (cur iniquo, homines sciunt)

Conatus ore manuque constanter fui.

Conatus autem quâ viâ, quibus modis?

Ipsis iisdem quas querelarum pudor

Et fas & aequum & ipsa tandem veritas

Faustos bonosque utrique dictat partium.

Quid porrò me fit? quas utrimque gratias,

Princeps amoris autor & concordiae,

Quam utrimque laudem, quale praemium fero?

Est ubi luto testâque vapulo, est ubi

Injuriarum penè plaustris obruor:

Vocor quod esse nemo me dixit bonus,

Negor esse quod fuisse me dicunt boni,

Quod desiisse pessimi mortalium:

Cogor renasci natus, ut vivam novus:

Fit veritati vis, ut & fiat mihi.

Hac, scilicet, mercede desudavimus,

Hoc Pax ligari gestiat coagulo,

Hoc fortè fulcro, si labascit, non cadet,

His dira diris fascinata factio,

His longa pestis expiata victimis

Serenitati publicae sternet viam.

Esto, & miserti hoc lege quâvis Diî velint.

Mihi nemo curam sanus invideat mei.

Procul protervi, & omnis in pravo siti

Moderna mundi faex, nihil vobis volo

Commune mecum; taedet insolentiae

Calumniaeque praepudendarum artium,

Quibus (zBritanna Mater, excipio libens

Meritòque nescium doli numen tuum)

Quibus innocentem persecutis nunc quoque

Caussas nocendi pace consumptas dolet:

Libet interesse saeculo, non huic meo,

Non huic subacto fraude; proximo libet,

Quod, si qua vatum est praescientiae fides,

Aureum futurum nunciat sidus novum.

Pupille Princeps, regium pignus, Deûm

Propago, germen aureum, frutex

Beate, flos de flore Nassavio, spei

Culmen Batavae, grande sidus phosphorum,

De cinere Phoenix patrio terris date,

Qui quod cietur fluctuum damno tuo

Beatus hàc es hactenus quod nescias,

Appello puros innocentiae tuae

Fontes gravatus: quando tam felix dies

Patriae micabit, quâ loquentem te virum

Et gesta Patrum ruminantem sedulò,

Et gesta Matrum ponderantem sobriè

Plaudens videbis; liberè dicas rogo

(Si fortè mecum sentias quod nunc boni)

Divae Parenti, Manibusque item meis

Et posterorum, si quis est, superstiti,

Iniquitati rem fuisse proximam

Ingratitudinique congruam nimis

Male consulenti velle, consilium sequi.

Spondes, ocelle noster, an modo non negas?

Spondere responsurus interim siles;

At quasi loquare: nempe risus verba sunt,

Nativaque à Parente utroque suavitas.

Hac spe resurgens, hac fide nixus fidem

Decusque honesti nominis salvum ratus

De caetero Tecum loquar, donec loquar,

Et, cum loqui desiero, denuò loquar,

Qui, quando falli non potes, vides, vides,

Fallamne, quem falli vetas, fratrem bonum?

Fefellerimne vel malum sciens volens?

Pacemne procuraverim an turbas magis?

Age, qualis illa est cumque quam posthac feres,

Ut veritas calumniam victrix fuget,

Fer ante finem saeculi sententiam,

Tremende Judex judicum, Deus meus.

Ad Foederatos Ordines pro Pace Domus Auriacae votum.

BElla per Auriacas plusquam civilia Matres

Instaurata, malis laeta, nefanda bonis,

Audit, & auditor vult non audire videri

Belga *******

Credimus, an somni sensum deliria fallunt?

Unica tam foedi nec mala caussa mali est:

Unicus in cunis Aviae canit atque Parenti

Classica qui vixdum vagiit Auriacus:

Mille Puer votis Patriae datus, aureus infans,

Regia de coelo lapsa propago Deûm,

Pace facem belli mediâ quatit inscius, in se

Saevit & haec in se debilis arma ciet.

Quaeritur, & charo vehemens de pignore pugna est,

Utrius illustris cura Minoris erit,

Utra reget Puerum, sub utra Tutrice tenellus

Certiùs augustis par sit iturus Avis.

Sanguinis, heu pietas! duro sub judice lis, &

Nutricum controversia facta fori est.

Mater ait, meus est; sine me nec lucis haberet

Usuram, sine me quantulus est, nec erat:

Quae mihi materni solamen dura doloris,

Quae rapiant partus barbara jura meos?

Altera ait, meus est; sine me sine Patre fuisset:

Sit meus hic pater & non meus iste Nepos?

Denique quis fugiat salvâ ratione fateri

Quantum materno parestet anilis amor?

Intercedit anus melior, Natura, meique

Clamat, & ante omnes, alea judicii est.

matribus hunc ego, pro sublato Patre, duabus

Trado: sit hinc Aviae, hinc Matris, utrimque suae.

Porrò quid? exciderunt animis celestibus irae?

Quin gravior partes aestus ad arma rapit.

Tandem, Patria, & hanc procerum generosa corona

Quae regis, officii tempus adesse tui,

Tempus adesse puta, quo ne Pax publica belle

Sordeat, & bello deteriore, tuum est.

Invitum qui servat idem facit occidenti;

Et si pugnantes quis patiatur, idem.

Hactenus Auriaci res sit tutela nepotis

Publica, ne nostri mors sit amoris amor.

Nec libeat certè Patribus malè Matribus esse,

Et malè non gnaro litis & innocuo.

Cura Deum Dii sint; ut quae concordia Divos

Vinxit, item Divas vinciat Auriacas.

Credite Nassavios hoc mecum poscere manes,

Credite, Tutores quos habuistis, Avos.

Pastorum Hagiensium Icones.

Lootii.

QUi tibi de plumbo, Looti, grave nomen inersq;

Plumbeus aut fati nescius imposuit,

Ille quidem rubeat quo nunc rubet ista rubore,

Quae tam dissimilem te tibi dextra facit.

Nempe tui, quocumque tono, quocumque boatu,

Ingenii flammam syllaba nulla refert:

Quantò segnius eloquii, quo templa tremiscunt,

Exhibeat fulmen muta tabella tui!

Strezonis.

STrezonis iste est vultus: adderem pii

Et eruditi, laude detritissimâ,

Et plura quae de plurimis dici solent,

Nisi esset hìc inutilis praeconii

Quodcumque nunc cuicumque dant mores mali,

Et caeca scriptitantium nugacitas.

Ama tabellam, Lector, & sit hoc satis,

Supplente lapsum saeculi doctâ manu,

Vidisse quem no nvideras, Chrysostomum.

Triglandii.

ISta quidem magni proles venerandad Triglandi est,

Artifici quando fas sit habere fidem.

Nescio an hic habeas, Lector; me conscia veri

Incertum ratio reddit & ambiguum.

Diceret haec certè, si fari posset, imago,

Et capiti canos adderet, esse Patrem.

Technaei.

TEchnaeus hic est, & silet: quid est, LEctor,

Velis viri facundiam simul pictam?

Fatetur illam Pictor optimus nullo

Colore, nullis posse penicillorum

Technis referri, quippe qualis insurgit,

Qualisque blandos volvit ore sermones

Technaeus, hìc est, ipsa lenitas, ipsa

Frontis benignae cum lepore majestas.

Quid attinet non posse, quod nequit, vivam

Fari tabellam, quando nempe Technaei

Vel saevientis, qui silentis est, vultus?

Lindani.

SEria simplicitas, Pietas quo pulchra colore

Ingenua est, concors moribus eloquium,

Vita Spei, vitaeque Fides, & sanctus honesti

Pastorum populo conciliantis amor,

Singula quam cernis tabulâ congesta niterent,

Si, quantum Coeli gratia, posset homo.

Jam cave Lindanum credas hac vivere telâ,

Quando nec haec vivi theca nec umbra viri est.

Sterremontii.

HIc es, & hìc non es, Praeconum acerrime Praeco,

Os inter templi lumina sidereum.

Esse probat vultu pictor, no nesse probaret,

Quae, se cum nequeat prodere, lingua silet.

Praesagi infantem melius pinxere parentes,

Nomine commonitum, quod facis, astra loqui.

Ad universos.

HAEc ego de veris veri Praeconibus ore

Veraci vero proxima verba dedi.

Proxima cum dederim, quando propiora nequivi,

Immeritus verbis verba dedisse ferar,

Nescio quis palpum color aut pigmenta decerent;

Fallor, si didici fallere, primus ego.

Falsa facit semper mendacem fama poëtam:

Est ubi, qui possit fallere, nolle potest.

Non hìc me voluisse probas non false character:

Audiat hoc si cui fortè poëta vocor,

Audiat auditor tantorum quisque virorum,

Si sit Pastores fallere, nolle gregem.

Denique vos, grandes animae, vos, clare sacerque

Senio, sex nostrae sidera fixa rati,

Vos testor sine fraude piâ, sine laude malignâ

Εκ μυελοῦ ψυχῆς, qui loquor ista, loqui.

Si fallo, si fallo sciens, si subdolus autor

Parco vel hìc verum dicere, poena placet,

Poena placet noxae quâ non mage noxia, verum

Vos quoque de vitiis dicere nolle meis.

Ad Franciscum Iunium linguae Saxonicae indagatorem doctissimum, Eufrasiae meae inscriptum.

QUem rogo Teutonicum, Juni, non spernere carmen,

Quem precor ut Romae barbara verba legas,

Belgica lingua jubet: tantum vernacula juris

In te Saxonicae filia matris habet.

Ad Schurmannam, Delphis commorantem.

HIc es & hìc non es, Schurmanna, & fallis amica

Hugenium, & fallis virgo Casembrotiam?

Poeniteat facti; fraus haec, fraus improba, fraus est,

Cujus te doleat Voetius esse ream.

Offero prandiolum, caenamque, domumq; quid ultra?

Offero Musarum quidquid in Hugenio est.

Sin perstas in fraude, cave: quem decipis Hagae,

Te quoque Trajecti fallere, falsa, doces.

Ad Posthumum.

POsthumus in re non lauta sic vixit, ut in re

Vivendum quâ nec lautior esse queat.

Mox canibus, mox magnifico consumptus equili,

Exhaustas queritur quas malè fregit opes.

Pauperiem quadrupes quod fecerit hìc, sit iniquum

Dicere: fecerunt, Posthume, quadrupedes.

cIɔ lɔc ʟɪɪ.

Catella veneno casu sumpto interempta.

DElicium Domniae parvo non magna trimestri

Pasta siligineo pane Catella fui:

Ossiculis, ne sulphureae de fauce Mephites

Halarent, vetuit cura severa frui.

Taeduit ingenuam duro bona fercula victu

Perdere, cui micas esse, nec esse foret.

Jamque adeo vitae finem vix nata molestae

Et properae statui mortis obire diem.

Displicuit laqueus; nec, si placuisset, habebam

Quadrupes officio quae foret apta, manum:

De gladio desperavi, nec, ut Arria Poëtam,

Alloquio dominam sollicitare fuit.

Restabant scopuli caligantesque fenestrae;

Has quoque custodes inter adire vetor.

Suspirata diu tandem Fortuna miserta est,

Et facilem casu fecit ad astra viam.

Astra loquor, quid ni astra loquar? quo Sirius ardens

Ivit, & informes, magna minorque, ferae,

Hùc me proripui sumpto generosa veneno;

Hìc mico, & hoc merui sic pereundo decus.

Vos terrae quas deserui, superate timorem,

Prodigii incussit quem modò phasma novi:

Nempe quod insolito nuper fulgore comatum

sidus ab ignaris visitur, hoc ego sum.

Ad inaugurationem Vitaulii quae extas Moment. p. 58.

AUt Lector, aut spectator, en Vitaulii

Casus per omnes ducta inauguratio.

Ut prosit omen, augurem esse nunc ago;

Voveoque & opto & auguror, per Patriae

Casus, per omnes Belgii casus mei

Perstare Dii meum velint Vitaulium.

In Obeliscum Vitaulii, fulmine prostratum.

SAxea Pyramidum sileat miracula Memphis,

Invidiâ Coeli lignea digna fuit.

In substitutam illi speculam.

TAnti flamma nocens, tanti est Iovis ira; quod olim

Coeca Pharos, nova nunc & Pharos & specula est.

In eandem.

ACcipe quod seros nolis nescire nepotes;

Quattuor unum obelon casu peperisse obeliscos.

Ad Gelliam.

IMposuisse tibi infidos causaris amantes

Illecebris pacti, Gellia, conjugii.

Ambigo de pactis: haec saltem justa querela est,

Gellia, se totos imposuisse tibi.

In Vindicias Maris liberi Theod. Graswinkelii.

QUod Africano Poenus invicto fuit,

Quod Grotio Seldenus invictissimo,

Burgas fatetur esse Graswinkelio.

Si vapulare tertio cui vacat,

Armatus adsta: pruriunt pugni graves

Pugili Batavo. Nemon' est? nemo, hercule:

Latent Britannus & Ligur; nec lampada est

Qui traditam, triariis fractis, petat:

Silentium Terrâ, silentium Mari,

Et Halcyonia fecimus. Tanti est duos

Bis impetitae veritatis vindices,

Fisci patronos patrii fortissimos,

Duos Batavos ore libero, duos

Mare liberum adstruxisse liberos mares.

In effigiem Ioannis Burckardi Wetzelii, aeri incisam.

WEtzelij, cujus cum tot virtutibus aevi

Quod superest fecit patria jure suum,

Cujus perpetuò mea se profitetur in aere

Belgica, perpetuo servat in aere caput.

Quàm, censes, pretiosa fuit praesentia, cujus,

Quando frui vivâ non datur, umbra placet.

cIɔ lɔc ʟɪɪɪ.

Aulus submersus.

IN fluvium praeceps potu gravis Aulus obivit:

Seriùs affusis vina repressit aquis.

In sutiles autores.

IMpraegnata vides faedo laetamine Tellus

Ut lepidas florum reddat honore vices.

Non ita Scriptorum plebs ingratissima: pasti

Floribus infami stercus odore cacant.

nec tamen hos quod Tellurem pro stercore posco:

Hoc peto, nil saturos edere quam quod edunt.

In obitum Cl. Salmasii.

CRedere Musarum decus immortale deumque

Mortalem superos sidus adisse novum;

Credere inexhaustam divinae mentis abyssum,

Credere cui par est nulla fuisse penum;

Credere cui sua non aequent oracula Delphi,

Infelix tripodem Leida silere tuum;

Credere quot loculis quantosque Academia condit

AEternis unâ morte perisse libros;

Ereptum Batavis Gallorum credere Solem,

Hoc est extinctum credere Salmasium.

In I. Iacobi Chifletii de Ampulla Remensi disquisitionem.

DOctè, Chifleti, & eleganter & probè

Quod nemo sanus improbaverit probas,

Quod somniarunt caelitùs Remis datum,

Vas esse vanum, & esse nugas vitreas;

Nec ipsa tecum pugnet impudentia,

Nec ultima obstinatio. Quid est tamen?

Equidem stupebo eritque pro miraculo,

Quod Halla & Aspricollis invideant tibi,

Si quamlibet disertus hoc confeceris,

Ne bulla scriptor pergat Ampullas loqui.

De Clavicymbalo, cujus praecipuae partes sunt Setae suillae, Pennae corvinae, Fides chalibeae, claves eburneae, & lana ovilla, Gryphus.

MOrtua Sus corvum exanimem docet esse choraedum,

Exanimes Corvi mortua ferra loqui.

Adde manus vivae nervos, saliunt Elephanti;

Intercedat Ovis mortua, cuncta silent.

Fas est Pierides fateantur, Apolline vivo

Mortua sic melius Bruta movere Lyram.

In effigiem Christinae Reginae Sueciae.

NOn haec Paphi Regina, nec Saturnia,

Nec saltuum potens, nec armorum Dea est,

Nec Mars Gradivus, nec tonans Diespiter,

Nec Cynthius, nec ales Atlantis nepos,

Nec de minorum gentium turba Deus:

Sed instar una est omnium. quid amplius?

Omnes Dii est, omnes Deae. quid amplius?

Septentrionis horror est, Austri stupor,

Amor Occidentis, Orbis Eoï pudor,

Sol alter & Coeli & Soli. quid amplius?

Christina Rex. quid amplius? Gustavia est.

In eandem.

AUriga Coeli exorbitat, fallunt rotae,

Delirat aether, Sol soloecismum facit,

Arctous ardet, Eöus est in ultimo

Septentrione, quamque mater hactenus

Natura nescit, Solis umbra est quod vides.

In eandem effigiem.

TAlis in Arctois regnatrix magna pruinis

Pallados & Chartium grandis alumna nitet.

Talem se populis praebet Christina videndam,

Filia victoris, non minor ipsa, Patris.

Ille quidem fractum toties bene contudit Istrum;

Et domuit ripas, turbide Rhene, tuas;

Christinae communis amor venerabile nomen

Quamlibet amotis gentibus esse facit:

Illam suspiciunt, illam qui bella gerentem

Gustavum populi non timuere, colunt:

Dixero pace tuâ, qui nunc, Rex, incola coeli es,

Latius imperium te Filia Patre tenet.

Const. Hugenii F.

Fortunata Clades quae in litore Sceverino contigit postrid. Cal. Ian. cIɔ lɔc ʟɪɪɪ.

Φεῦ τῆς ναυϕϑορίας. τί δὲ ϕεῦ; πανόλβιος ἄτη

Ἤγε μοι, οὔτ᾽ ἀνίας ἀξία που δοκέει.

Ἀνδρῶν γάρ τε σόων ἑκατὸν, μέγα κέρδος ἐμοίγε

Ἴσον ἔῃ νηῶν πλῆϑος ἀπολλύμενον.

Idem.

HEu grave naufragium! cur heu? felicia certè,

Non haec digna gravi damna dolore puto.

Servatis centum sociis, em judice, lucrum

Grande sit & centum deperiisse rates.

Idem.

NAufragium in portu non portu naufraga

Fecerit infelix una nec una ratis.

Invitâ pelagi rabie vectoribus ipsis

Constitit in media peste reperta salus.

Quisquis es, immeritâ nostras detractor arenas

Naufragii properas depreciare notâ;

Litoris Hollandi statio malefida carinis,

Esto, sed est civi non malefida suo.

Fecimus id damno lucri: quà pupìs & una &

Altera, bis centum non periisse viros.

Prono Mosellâ navigans mense Septembri.

NIhil Mosellâ floret elegantius,

Quòcumque vultum flexeris, pleni Deo

Montes loquuntur succulentum gaudium.

Hilares, Amici, transigamus hos dies;

Utrimque navigatur inter pocula.

In Ausonii Mosellam. Ibidem.

SUbscribo, vir magne, tuis meritòque libensque

Grandibus augusti fluminis elogiis:

Omnia dixisti verissimus, omnia quadrant;

Obstrictus pleno jure Mosella tibi est.

Si quà Pictorem tamen aut egisse Poëtam

Visus es, atque omnem non meruisse fidem,

Visus hes hoc ipso, quòd quantum utrimq; Mosellae est,

Laudibus apparet grandius esse tuis.

macte vel hac Famâ; primus de gente loquaci

Ausus es & veris inferiora loqui.

In Augustam Trevirorum, longâ belli calamitate exhaustam. Ibidem.

NEscio quid fueris, nec quae te gloria, quae te

Augustam priscis gratia fecit Avis:

Vix hodiè Treveris meritò mihi diceris, in qua

Vix ego tres memini me reperisse viros.

Epitaphium gasparis Duarti.

DUartus hìc, hìc alter Amphion jacet,

Quem quae canendo saxa vivus moverat,

Adhuc sequuntur. Nempe qui bustum tegit,

Huc ipse se congessit auditor lapis.

Dubitas, Viator? Me vide, me, quod fleo,

Majoris instar aestima miraculi,

Magnae viri virtutis & scientiae

Stupore quondam, nunc dolore saxeum.

Ad Schurmannam, Coloniae, ut tum credebatur, commorantem.

NOndum tota lates veteres peregrina Batavos;

Nec vel Agrippinae condita, virgo, sinu:

Vicimus, inventa es; nec quae penetrare recessus

Una tuas posset, Swannia diva fuit.

Sive viam prior ostendit Dux foemina facti,

Sive rati cursum Fata dedere meae,

Vicimus, & Batavos quamvis invita videbis,

Quemque libet, vel quem non libet, Hugenium.

Miraris, miranda? Vide quae gessimus olim

Audaces modò non inferiora viri.

Scilicet hìc fugias quem non effugeris olim,

Nec Persa inter tuta nec AEthiopas?

Colon. Agripp. Septembri.

In obitum Balzacii.

OCcidit, audi Rhetorice, neque nesciat ipse

Livor, in hoc alio Tullius orbe novus.

Hei mihi, dissidium infelix, quam saecula linguam

Nulla tacere velint, Fata vetare loqui.

Epitaphium ejusdem.

GRatiae ad hunc tumulum, quod apud Phaetonta sorores

Aureolis faciunt fletibus officium.

Uno plorantes variant discrimine turmae;

Nempe quod haec Fratrem lugeat, ista Patrem.

Mulier masculus.

MAs minor est Mulier, mentem seu membra putemus:

Ergo vir est mas & masculus est mulier.

Eucharistia.

ADsum vocanti, accumbo, quando sic jubes,

Vocatus hospes hospite indignus Deo,

Nec mens repugnat, nec rebellem spiritum

Adversa Coelis armat obstinatio

Si quâ repugno parte non sanus mei,

Has inter, has perennis est dissensio,

(Quam quando pace, pace compones tuâ?)

Corpus tuum, Redemptor, & corpus meum.

cIɔ lɔ cʟv.

Epitaphium Dan. Heinsii.

HEinsius hìc situs est; quantus vir, parce, viator,

Quaerere, quod nemo nescit, ubique scies.

In ejusdem morbum & mortem.

SCiverat Heinsiades quantum nescire fatentur

Quos nescire nihil credere fama jubet.

Ultima lento subrepens inscitia morbo

Reddidit infantem, nec sine laude, senem:

Successit melior fugiente scientia; postquam

Omnia desivit scire, mori didicit.

In effigiem Olai Wormii ipsius Musaeo praefixam.

ECce viri vultum, cujus de munere, Lector,

Maxima naturae munera munus habes.

Tot cimelia complexus cimelion ipse

Wormius haec inter tanta legendus erat.

Constantini Hugenii Epigrammatum Lib. XII. Ex Francisci Quarlii Institutionum Theologicarum & Moralium Enchiridio Anglico ΑΠΟΚΝΙΣΜΑΤΑ.

Centur. II.

I.

PRomissus favor est infans quem foedere facto

Judicium Pater, & Mater genuere voluntas.

Qui stat promissis parientem liberat, hisce

Qui non stat, necat infantem. Si gignitur ille

Patre procul, nothus est; sed alendus utriq; parenti.

Judicio si diffidis, promittere noli:

So promisisti, fuge non praestare: duorum

Rectius est, servare nothum, quàm perdere natum.

Centur. II.

I.

A Promise is a childe of the Vnderstanding and the Will: the Vnderstanding begets it, the Will brings it forth: He that performes it, delives the Mother. He that breaketh it, murthers the Childe. If it be gotten in absence of the Vnderstanding, it is a Bastard, but the child must be kept. If thou mistrust the Vnderstanding, promise not; If thou hast promised, breake it not. It is better to maintaine a Bastard, then to murther a childe.

VI.

PLacere si vis omnibus, vanae spei es:

Si displicere ulli times ,vani metus:

Si vis tibi placere, fac placeas bonis:

Si displicere vis bonis, vulgo place:

Placere si potes omnibus, sequitur Deo

Te non placere, qui omnia est in omnibus.

VI.

IF thou hope to please all, thy hopes are vaine, if thou feare to displease some, thy fears are idle. The way to please thy selfe, is not to displease the best; and the way to displease the best, is to please the most: if thou canst fashion thy selfe to please all, thou shalt displease him that is All in All.

VII.

SI negligas amar e proximum, Deum

Amare frustra jactitas. Amor Dei

Producit illum, & hôc fovetur invicem.

VII.

IF thou neglectest thy love to thy neighbour, in vaine thou professest thy love to God: for by thy love to God, the love to thy neighbour is begotten; and by the love to thy neighbour, thy love to God is nourisht.

IIX.

MYsteriorum inscitia ipsa mater est

Fidei beantis: veritatis cognitae

Notitae sacrae mater est scientiae.

Ne intellige ut firmes fidem; crede, ut magis

Intelligas. Stipendium intellectus est

Fidei, haec modestae praemium ignorantiae.

IIX.

THy ignorance in unrevealed Mysteries is the Mother of a saving faith; and thy understanding in revealed Truths; is the Mother of a sacred knowledge: understand not therefore that thou mayst beleeve, but beleeve that thou mayst understand; Vnderstanding is the wages of a lively faith, and faith is the reward of a humble ignorance.

X.

AMisisse doles nummos? amisit eosdem

Ille prior, post quem nempe fuere tui.

Desine torqueri: tanti sit, perdere posse,

Quae poterant Dominum perdere, divitias.

Ista quidem tanto minor est jactura periclo:

Haec tua, at his poteras tu minus esse tuus.

X.

HAst thou lost hy money, and dost thou mourne? Another lost it before thou hadst it; Be not troubled: Perchance if thou hadst not lost it now, it had lost thee for ever: Think therefore what thou rather hast escaped then lost: perhaps thou hadst not been so much thy owne, had not thy money been so little thine.

XI.

NOli placere de fide tibi tua,

Si charitatem proximi neglexeris.

Nec charitatem attende, si careas fide:

Cares utrâque, utramque ni conjunxeris;

Si dividantur, utramque mortuam puta.

XI.

FLatter not thy selfe in thy faith to God, if thou wanteset Charity for thy neighbour; and think not thou hast charity for thy neighbour, if thou wantest faith to God; Where they are not both together, they are both wanting; They are both dead, if once divided.

XVII.

SI pauper esse non velis, parum cupe.

Non dives set qui possidet quàm plurima;

Sed plura qui no nexpetit quàm possidet;

Et pauper est, non ille qui quamplurima

Non possidet, sed ille plurimorum egens nimis.

Αὐτείρκης animus non eget quibus caret,

Avara mens, non haec modò quibus caret,

Sed haec item quae possidet, non possidet.

XVII.

IF thou desire not to be too poore, desire not to be too rich: He is rich, not that possesses much, but he that covets no more: and he is poore, not that enjoyes little, but he that wants too much: The contended mind, wants nothing which it hath: the uncovetous mind wants not onely what it hath not: but likewise what it hath.

XIX.

VT tute rebus, imperet Ratio tibi:

Ubi Ratio tibi, tu imperabis pluribus:

Ut Microcosmi sis Monarcha, tibi impera.

XIX.

THe way to subject all things so thy selfe, is to subject thy selfe to reason: thou shalt governe many, if Reason governe thee: Wouldest thou be crowned the Monarch of a little world? command thy selfe.

XX.

SI charitate largus esse cogeris,

Tacitèque velles quae dedisti non data,

Non munus hoc donare, sed relinquere est.

Nisi te exuis, cuncta exue, exuis nihil.

Qui non amat quae possidet, benè omnia

Reliquit, & quae possidet non possidet.

XX.

THough thou givest all thou hast for charity sake, and yet retainest a secret desire of keeping it for thy owne sake, thou rather leavest it then forsakest it: He that hath relinquisht all things, and not himselfe, hath forsaken nothing; Hee that sets not his heart on what he possesses, forsaketh all things, though he keepe his possessions.

XXII.

QUicumque Rex regni est sui; si affectus est

Obtemperans, Ratio regens, regnum bonum est.

Si regnat ille, rebellis est; quem ni necas,

Tete exuet regno tuo. Nil inter est

Necem rebellis atque vitam Principis.

XXII.

EVery man is a King in his owne Kingdome. If Reason command and passion obey, his Goverment speakes a good King: If thine inordinate affection rules, it shews a proud Rebell; which, if thou destroy not, will depose thee: There is no meane betweens the death of a Rebell, and the life of a Prince.

XXIV.

SI magna tractas, impera curis modum

Horasque modicas: tensa chorda perpetim

Enervat arcum; adductio velocior

Disrumpit arcum. Solve curas cum toga;

Quies labori robur addet imporobo,

Labor quietis reddet acceptas vices.

XXIV.

IF thou hast any businesse of consequence in agitation, let thy care be reasonable, and seasonable: continuall standing bent weakens the bow: Too hasty drawing breaks it. Put off thy cares with thy cloathes: So shall thy rest strengthen thy labour; and so shall thy labour sweeten thy rest.

XLVII.

SI dignitatem consequi nummis paras,

Perpende nummos quo modo congesseris.

Labore si acquisiveris, sapientiâ

Servato; sin vi; redde paenitentiâ.

Si res relicta est, digna sit virtus tua

Cui sit relicta; ita dignitatem tutiùs

Meliùsque habebis, & minore impendio.

XLVII.

IF thou desire to purchase Honor with thy wealth; consider first how that wealth became thine: If thy labour got it, let thy Wisedome keepe it: If oppression found it, let Repentance restore it: If thy Parents left it, let thy vertues deserve it: So shall thy Honor be safer, better, and cheaper.

LV.

SI dives es, fac imperes pecuniae,

Ut illa ne imperet tibi: pecuniâ

Si nôris uti, ancillam habes peccuniam;

Si nescias, pecuniae tu servus es.

LV.

IF thou art rich, strive to commande thy money, lest she command thee: If thou know how to use her, she is thy Servant: If not, thou art her Slave.

LIX.

SI seriò vis fortis esse, injuriam

Cave cuiquam feceris: timet malum,

Qui facere no ntimet malum. Nunquam timens

Temerarius dici meret: semper timens,

Effoeminatus. Ille verè fortis est,

Qui nil patrare quàm quod aequum est audeat,

Nec quid timet, nisi quod timere debeat.

LIX.

IF thou desire to be ruely valiant, feare to doe any Iniury: Hee that feares not to doe evill, is alwayes afraid to suffer evill: Hee that neve feares, is desperate: And he that feares alwayes, is a coward: He is the true valiant man, that dares nothing but what he may, and feares nothing but what hee ought.

LXIII.

QUi cuncta dat, quamvis parum, dat plurimum,

Quia cuncta dat. Nec dona respicit Deus,

Sed dona dantem: plura qui velit dare

Quàm sit facultas, par sibi donum dedit,

Et sic dedisse plus potest quam possidet.

LXIII.

HE that gives all, though but little, gives much; because God lookes not to the quantity of the gift, but to the quality of the givers: He that desires to give more then hee can, hath equall'd his Gift to his desire, and hath given more then he hath.

LXX.

Non dare pauperibus, rapere est: nisi pascis egenum,

Occidis quantùm potis est; homicida vocari

Sacrilegusque fugis? miseris succurre libenter.

LXX.

NOt to give to the poore, is to take from him: Not to feede the hungry, if thou hast it, is the utmost of thy power to kill him: That therefore thou mayst avoyde both Sacriledge and Murther, be Charitable.

LXXVII.

THesaurus, Aurum, est caesaris, Dei est homo:

Imaginem Aurum Caesaris fert, tu Dei.

Da Caesari quod Caesari dari decet,

Et quae Deo dari decet, Deo dato.

LXXVII.

GOld is Caesars Treasure; Man is Gods: Thy Gold hath Caesars Image; and thou hast Gods; Give therefore those things vnto Caesar which are Caesars; And those things vnto God, which are Gods.

LXXIIX.

SI peccas, plus te metuas quàm terreat alter.

Unicus est contra te testis quilibet: ipse

Tu testes tibi mille vales. Licet effugis illum,

Te non effugies: mala sunt sibi poena suique.

LXXIIX.

IN the commission of evill, feare no man so much as thy owne self: Another is but one witnesse against thee: Thou art a thousand: Another thou maist avoyd, but thy self thou canst not: Wickednesse is its owne punishement.

LXXX.

MAscula sit, tempestiva & moderata volputas:

SI contemplator, corpus quae recreet; aut, si

Non contemplator, mentem; firmare laborem

Quae valeat fessi, vel quae lenire quietem.

LXXX.

LEt thy Recreation be manly, moderate, seasonable, lawfull; If thy life be sedentary, more tending to the exercise of thy Body; If active, more to the refreshing of thy minde. The use of Recreation is to strengthen thy labour, and sweeten thy rest.

LXXXI.

COrrector esse ne velis; nescis enim

Quem judices. Magis ille dexter error est,

Bene de malo, quàm de bono loqui malè.

Amore peccans tutior quàm quaelibet

A non amore prodiens sententia est.

Culpare solus, qui vacat culpâ, potest.

LXXXI.

BE not censorious, for thou know'st not whom thou Iudgest; It is a more dextrous error to speake well of an evill man, then ill of a good man; And safer for thy judgment to be misled by simple Charity, then uncharitable Wisedom: He may taxe others with a priviledge, thath hath not in himselfe, what others may taxe.

LXXXII.

CAve dignitatem cujus autor nummus set;

Nec enim perennis illa, nec plenè tua est.

Quodcumque opes periere, dignitas perit;

Et illa semper lubbrica est felicitas

Quam laeta sors dat, dura, cum volet, rapit,

Nec possideri digna quam nox unica

Abolere flammis possit, aut undis mare.

LXXXII.

TAke heede of that Honor which wealth hath purchased thee, for it is neither lasting, nor thine owne: What money creates, money preserves: If the wealth decayes, the Honor dyes; It is but a slippery happinesse which sortunes can give ,and frowns can take; and not worth the owning which a nights fier can melt, or a rough Sea can drouwne.

LXXXIV.

TOto beatus saeculo adde & alterum,

Et his beatus adde mille saecula,

Millena decies porrò: de tot millibus

Iam finietur ultimum cum caeteris,

Et cuncta devorabit una aeternitas.Citius mori, vel tardius, ad rem non pertinet: benè mori, aut malè, ad rem pertinet. Benè autem mori est effugere malè vivendi periculum. Sen. ep. 70.

Qui natus hoc ipso die est, unum diem

Victurus an sit certus esse non potest.

Senex & infans sunt pares: felicitas

Senis est fuisse; infantis est felicitas

Quod esse possit: uterque certus est mori.

Non est beatus ille qui vixit diù,

Nec non beatus ille qui vixit parum;

Beatus est vitâ bonâ functus bene.

LXXXIV.

SPend a hundred years in Earths best pleasures; and after that a hundred more; to which being spent, add a thousand; and to that ten thousand more, the last shall as surely end, as the first are ended, and all shall be swallowed with Eternity: He that is born to day, is not sure to live a day; He that hath lived the longest, is but as he that was born yesterday: the Happines of the one is, that he hath lived; the happinesse of the other is, that hey may live; and the lot of both is that they must dye: It is no Happines to live long, nor unhappinesse to dye soon: Happy is he that hath liv'd long enough, to dye well.

LXXXVI.

INjuriâ si affectus es, fac vindices;

Sed fortiter: contemne; & est affectum opus:

Condona; & est effectum opus. Sub se jacet,

Quicumque non quamcumque supra injuriam est.

LXXXVI.

HAth any wronged thee? Be bravely reveng'd: Sleight it, and the work's begun; forgive it; and 't is finisht: he is below himselfe that is not above an Injury.

Centur. III.

I.

SI quem laborem sumpseris in re bona,

Vanescit ipse labor, manetque ipsum bonum.

Si fortè te oblectaveris in re mala,

Vanescit oblectatio, manet malum.

Nocere praeteritus labor nulli potest,

Prodesse nulli perdita oblectatio.

I.

IF thou take paines in what is good, the paines vanish, the good remains: If thou take pleasure in what is evill, the evill remaines, and the pleasure vanishes: What art thou the worse for pains, or the better for pleausre, when both are past?

III.

RUgare vultum plusculo risu fuge,

Ne fortè ridiculum bonis te praebeas.

Ne solve mentem gaudio frequentior,

Ne vanus aestimere. Vana gaudia

Ridicula sunt dementiae suburbia,

Nimiusque risus civitas dementium.

III.

WRinckle not thy face with too much laughter, left thou become ridiculous; neither wanton the heart with too much mirth, left thou become vain: The Suburbs of folly is vain Mirth, and profusenesse of Laughter is the City of fools.

VII.

E Patria si expulsus es, tibi imputa.

Si patriam elegisse curasses bonam,

Nec exul esses: tute si regno tuo

Bene imperasses, omne regnum esset tuum.

In patria exul stultus est, in patria est

Sapiens, & exul. errat ille, hic iter facit.

VII.

ARt thou banisht from thy owne Country? Thank thy owne folly: Hadst thou choseen ar ight home, thou hadst bin no Exul: Hadst thou commanded thy own Kingdom, all Kingdomes had beene thy owne: The foole is banisht in his own Country. The Wiseman is in his own Country, though banisht: the foole wanders; The Wiseman travels.

XII.

AGnosce noxam noxius, noxâ cares.

Qui confiretur, ad salutem iter facit,

Cui displicent peccata ,duplicat gradum;

Si deserit peccata, confectum est iter.

XII.

IF thou would'st be justified acknowlegd thy injustice: He that confesses his Sinne, begins his journy towards Salvation: Hee that is sorry for it, mends his pace: He that for sakes it,is at his Iournies end.

XIII.

QUam reprehendis ipse fac careas culpâ:

Quod sordidâ attrectas manu, magis sordet.

XIII.

BEfore thou reprehend another, take heed thou art not culpable in what thou goest about to reprehend. He that cleanses a blot with blotted fingers, makes a greater blur.

XIV.

FUge ebriosus esse, ne te omnes boni.

Ubi vina regnant, exul est mentis vigor,

Peregrina virtus, hostis exardens Deus,

Facundia est jurare, rumor abdita.

Noachus horâ publicavit ebrius

Quod sobrius sex saeculis velaverat.

XIV.

BEware of Drunkennesse, lest al good men beware of thee; Where Drunknesse reigns, there reason is an exul; Vertue, a stranger; God, an Enemy; Blasphemy is wit, Oaths are Rethorick, and secrets are Proclamations. Noah discoverd that in one houre, drunk, which sober he kept secret six hundred years.

XV.

QUae pauperi donaveris, furi eripis:

Quae pauperi negaveris, fur possidet.

Thesaurus, arca pauperum, ipsius Dei est.

Si pauperi das, debitorem habes Deum.

XV.

WHat thou givest to the Poore, thou securest from the Thiefe, what thou withhold'dst from his necessity, a Thiefe possesses, but Gods Exchequer is the poor mans Box: when thou strik'st a Tally, he becomes thy debtor.

XIIX.

UT filium videas probum, videat patrem:

Malè filium carpit pater mali reus.

Exempla quàm parecepta plus pueros docent.

Praesentibus quae filiis audent patres,

Patrare & his absentibus filI solent.

XIIX.

IF thou desire to see thy Child vertuous, let him not see his Fathers vices: thou canst not rebuke that in them, that they behold practised in thee; Till Reason be ripe, Examples direct more then Precepts. Such as thy behavior is before thy Childrens face, such commonly is theirs behind their Parents backs.

XX.

MYsteria indagare ne nimium velis;

Ne quod necesse est negligas, dum quaeritas

Quod nec necesse est. Tutius de rebus est

Dubitare, quarum incerta sit scientia,

Quàm disputare velle de mysteriis.

XX.

BE not over curious in prying into Mysteries; left by seeking things wich are needlesse, thou omittest things wich are ncessary: It is more safe to doubt of uncertaine matters, then to dispute of undiscover'd Mysteries.

XXII.

FAc disputando veritas appareat

Incerta potiùs quàm potens argutia.

Substantiam illud, hoc inanias dabit.

Frustra ferit non igneam silicem chalybs.

Athleta veritatis esto, & huic fave.

Qui verittati obnititur, vinci studet;

Sin victor est, in gloria est inglorius.

XXII.

LEt the end of thy Argument be rather to discover a doubtfull Truth, then a commanding Wit; in the one thou shalt gaine substance; In the other froth: That flint strikes the steele in vain, that propagates no sparkles; Covet to be Truths Champion, at least to hould her Colours: Hee that pleads against the truth, takes paines to be overthrown: or, if a Conqueror, gains but vain-glory by the conquest.

XXVI.

ANimae salutem, sanitatem corporis,

Rem prosperam & famae decus si diligis,

Amare scortum spernito: nomen bonum

AEre gravat alieno; ut hoc luas labris

Jubet, sinu retentat, ulnis carcerat:

Existimatione salvâ hinc non abis,

Nec nisi quadrante liberaris ultimo.

XXVI.

IF thou desire the happinesse of thy Soule, the health of thy Body, the prosperity of thy Estate, the preservation of thy credit, converse not with a Harlot: Her eyes run thy reputation in debt; Her lips demand the payment; Her brests arrest thee; Her armes imprison thee; from whence, beleeve it, thou shalt hardly get forth till thou hast either ended the dayes of thy Credit, or pay'd the utmost farthing of thy Estate.

XXIX.

SI collocâris in solo partas opes,

Coelo repostas repperire nescias.

Auferre speres quà nihil confers tui?

Animae saluti & gloriae datum Dei

Coelo repostum & unicè & verè tuum est:

Quodcumque terrâ condis amissum puta.

XXIX.

IF thou hide thy Treasure upon the Earth, how canst thou expect to finde it in Heaven? Canst thou hope to be a sharer where thou hast reposed no stocke? What thou givest to Gods glory, and thy Souls health, is laid up in Heaven, and is only thine; that alone, which thou exchangest, or hidest upon Earth is loft.

XXX.

NE quaere quàm molesta sit vitae via,

Nec ambulanti quaere quam jucunda sit:

Quò tendat, hoc attende; & hoc, ubi desinet.

Si commoda est, suspecta sit; si incommoda,

Fer, ut ferenda est: propriam socordiam

Accusat ultrò, qui viae molestiam:

Quicunque pravâ detinetur, ilicet,

Sperare vitae nescit exitum bonum.

XXX.

REgard not in thy Pilgrimage how difficult the passage is, but whither it tends; nor how delicate the Iourney is, but where it ends: If it be easie, suspect it; if har, endure it: He that can not excuse a bad way, accuses his own sloth; and he that sticks in a bad passage, can never attaine a good Iournies end.

XXXI.

OPes honoris semen & corruptio est:

Et natus est & servus est honos opum.

Ereptum honori redditur nummis decus.

Ubi facta nummis fama Mercenaris est,

Quaesitus est nummis honos: contemnere

Si noveris utrumque, verè es nobilis.

XXXI.

MOney is both the generation and corruption of purchasd' Honor: Honor is both the Child and Slave of potent money; The credit which Honor hath lost, Money hath found: When Honor grew Mercenary, Money grew Honorable. The waye to be truly Noble, is to contemne both.

XXXIII.

SI vanitati subjaces, hanc ne fove:

Si vult foveri, animos ei non addito:

Robusta si fit, esto tu robustior:

Si facta robustissima est, precibus doma:

Si non domatur, adde & hìc jejunium:

Si perstat usque & usque, tu persta magis:

Patientam mox addito, jam victor es.

XXXIII.

IF thou be subject to any great vanity, nourish it not: If it will be entertained, encourage it not: If it grow strong, more strongly strive against it; if too strong, pray against it; If it weaken not, joyn fasting to the Prayer; if it shall continue, adde Perseverance to both; If it decline not, adde Patience to all, and thou hast conquered it.

XXXIV.

INjuria si laesus es, fer & sile.

Illata verbis plaga lenitur bonis,

Crudescit aegris; si queas ignoscere,

Oblivione porrò tota obducitur:

Jnjuriam victure fortiter minùs

Opponis argumenta quàm silentium.

XXXIV.

HAth any wounded thee with injuries? meet them with patience; Hasty words ranckle the wound, Soft language dresses it, and oblivion takes away the star. It is more Noble by silence to avoid an Injury, then by Argument to overcome it.

XXXVII.

AEQualiter natos ama: si non facis,

Fac nesciatur: ne invidiosus ille sit,

Hic invidendus, neve uterque insaniant.

Natura si quid fecerit discriminis,

Boni parentis est, favere debili.

Ad hoc tribunal iniquus est judex amor.

XXXVII.

LOve not thy Children too unequally; or if thou dost, shew it not, left thou make the one proud, the other envious, and both fools: If Nature hath made a difference, it is the part of a tender Parent to helpe the weakest. That triall is not faire, where affection is the Iudge.

XXXIX.

SI pauperi donaveris, considera

Non quàm merenti dona, sed quàm pauperi.

Meritum petentis nempe non pendet Deus;

Modum erogandi pendet. Idnigno datum est?

Humanitati, quidquid est, datum puta.

XXXIX.

IN giving of thy Almes, enquire not so much into the person as his necessity: God looks not so much upon the merits of him that requires, as into the manner of him that relieves: If the Man deserve not, thou hast given it to humanity.

XLII.

SI corrigenti rasceris, confessus es

Bene censuisse; si placet correctio,

Fateris iracundiae culpam tuae.

Bene corrigenti quisquis est qui vult malè,

Accendit iram iniquus ultoris Dei.

XLII.

IF thou be angry with him that reproves thy Sin, thou secretly confessest his reproof to be just: if thou acknowledge his reproof to be just, thou secretly confessest thy anger to be unjust. He that is angry with the just reproover, kindles the fire of the just Revenger.

XLIV.

NOli jocator esse, ne fias jocus.

Habitus jocandi proximus dementiae est.

XLIV.

LEt not mirth be thy profession, lest thou become a make-sport. He thath hath but gain'd the Title of a Iester, let him assure him self, the fool's not far of.

LVII.

SIlere, stulti maxima est prudentia:

Sermone contra agnoscitur sapiens suo.

Sapiens haberi si cupis, verbis proba,

Diffise verbis finge te silentio;

AEquè sapis, si inscitiam velaveris

Simulando, quàm si detegas scientiam.

LVII.

SIlence is the highest wisdome of a foole, and Speech is the greatest triall of a Wise man; If thou would'st be known a Wise man, let thy words shew thee so; If thou doubt thy words, let ty silence feign thee so.It is not a greater point of Wisdom to discover knowledge, then to hide ignorance.

LX.

PRivata famulum puniat correptio:

Si publica, occallescit offensus pudor.

Si desijt puer esse, plagis abstine:

Jneptus est qui serviat, qui verbera

Post verba commeretur, aut haec digerit.

LX.

REbuke thy Servants fault in private; publique reproof hardens his shame: If he be past a youth, strike him not. He is not fitt for thy service, that after wise reproofs will either deserve thy strokes, or digest them.

LXII.

REi caducae dulcis expectatio est,

In sempiterna dulcior possessio.

Haec spem coronat, illa fit spei pudor.

Iter pudendum est, cujus omnis in via

Inanis est dulcedo, nulla in exitu.

LXII.

THings temporall, are sweeter in the expectation: Things Eternall are sweeter in the fruition: The first shames thy hope, the second crowns it: It is a vain Iourney whose end affords lesse pleasure then the way.

LXIII.

FAc ipse te cognoris ut timeas Deum:

Cura Deum novisse, quem sic diligas.

Illâ arte candidatus, hac sapientiae es

Mystes: Dei timor caput sapientiae,

Amare eundem Legis est impletio.

LXIII.

KNow thy selfe, that thou may'st feare God: Know God, that thou mayst love him; in this, thou art initiated to Wisedome, in that perfected: The feare of God is the beginning of Wisdome: The love of God is the fulfilling of the law.

LXIV.

SI praevidere noveris periculum,

Minus metu praeverte quàm prudentiâ.

Timor futuri caussa praesentis mali est.

Si praevenire gestias, cura feras.

Sapientis est vitare praevisum malum,

Patientis est perferre, fortis vincere.

LXIV.

IF thou hast providence to foresee a danger, let thy prudence rather prevent it, then feare it. The feare of future evills, brings oftentimes a present mischiefe: Whilst thou seek'st to prevent it, practice to bear it. He is a Wise man that can avoid an evill; he is a patient man that can endure it; but he is a valiant man that can conquer it.

LXV.

SI admotus ad Rempublicam es, provinciam

Tuere justitiâ, & simul clementiâ:

Donis abhorre: dona quae accipit manus

Obcaecat oculos. Hunc ubique adhibe modum;

Iniquitatem plecte, virtuti fave,

Odium à severitate quae nimia est cave,

Contemptum ab indulgentia praeter modum.

Sic justus esto, ut jure possis diligi;

Sic esto clemens, ne timeri desinas.

LXV.

IF thou hast the place of a Magistrate, deserve it by thy Iustice, and dignifie it qwith thy mercy: Take heed of early gifts. An open hand makes a blinde eye: Be not more apt to punish vice, then to encourage vertue. Be not too severe, lest thou be hated, nor too remisse, lest thou be sleighted: So execute Iustice, that thou mayst be loved; so execute mercy, that thou mayst be feared.

LXX.

EXsolve servo pauperi stipendium,

Ut ne tuo te fraudet exactor Deus,

Si conqueratur fortè, blandis auribus

Audi querentem; ne querelam deferat

Caelo adienti. Si tuâ caussâ indiget,

Tu propter illum inprosperè victurus es:

Quadrans egeni diviti instar pestis est.

LXX.

DEtaine not the wages from the poore man that hath earn'd it, lest God withold not thy wages from thee: If he complain to thee, heare him, least he complain to Heaven, where he wil be heard: If he hunger for thy sake, thou shalt not prosper for his sake. The poor mans penny is a plague in the rich mans purse.

LXXIV.

VItae quietem si cupis, fac justa sit:

Jnjuriam qui non facit, nullam timet:

Jnjusta mens laborat, ut faciat malum

Malè destinatum, aut vitet id quod intulit.

LXXIV.

IF thou desire rest unto thy Soule, bee just: He that doth no injury, feares not to suffer jnjury: The unjust mind is always in labour: It either practises the evill it hath projected; or projects to avoyd the evill it hath deserved.

XC.

CAlumniâ impetitus es? tecum puta,

Vacesne culpâ: ni vacas, factum bene,

Vel, si vaces, nec inutilis coreptio est.

Hanc applicato & hanc tibi; fel melleum,

Et hostem apertum arcanum amicum feceris.

XC.

IF any speake ill of thee, flee home to thy owne Conscience, and examine thy heart: If thou be guilty, 't is a just correction; If not, 't is a faire instruction; Make use of both, so shalt thou distill hony out of Gall, and out of an open Enemy create a secret friend.

XCIII.

SApientiam affectando dum parcis loqui,

Nimium silendo ne arguas dementiam.

Si stultus es, silentium sapientia est;

Nimium silere, si sapis, dementia est.

Stultus sapientem ut saepe non sinit loqui,

Sapiens loquacem, non loquens, stultum facit,

Et hujus ille fit reus dementiae.

XCIII.

TAke heede whilst thou shewest Wisedome in not speaking, thou betrayest not thy folly in too long silence. If thou art a foole, thy silence is Wisedom: If a Wise man, too long silence is folly: As too many words from a fools mouth, gives a Wise man no leave to speake: Soo too long silence in a Wiseman, gives a foole the opportunity of speaking, and makes thee guilty of his folly.

XCVII.

SI prosperos vivis dies, inprosperis

Paratus esto. Singulae AEstates suas

Brumae sequuntur: qui secundis non serit,

Non invenit quod rebus adversis metat.

XCVII.

SEest thou good dayes? prepare for evill times: No summer but hath his winter: He never reapd' comfort in Adversity, that souw'd it not in Prosperity.

XCIX.

NEc inviis nec aviis verum latet.

Profitere verum candidè, sequitor palam,

Si cum timore faxis, indignè facis.

Jndignus est qui veritate gaudeat,

Qui fraudulenter veritatem quaeritat.

XCIX.

TRuth haunts no corners, seeks no by-ways: If thou profess it, doe it openly: If thou seeke it, doe it fairely: He deserves not to professe Truth, that professes it fearfully: He deserves not to finde the Truth taht seekes it fraudulently.

Centur. IV.

VI.

SI publicum munus cupis, tibi excide:

Si publicum munus capis, tibi dic vale.

Quicunque privum lumen ad Rempublicam

Affert, inepto sublevat lumen vitro.

Doemsticum & morale publico nocet:

Qui publicam sumit togam, suam exuat.

VI.

IF thou desire Magistracy, learn to forget thy self; If thou undertake it, bid thy selfe farewell; Hee that looks upon a common cause with private eyes, looks through false Glasses. In the exercise of thy Politique Office, thou must forget both Ethicks and Oeconomicks. He that puts on a publicke Gown, must put of a private Person.

FINIS.