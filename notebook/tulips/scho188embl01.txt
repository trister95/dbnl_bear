Emblemata

Florentii Schoonhovii I.C. Goudani,

Partim Moralia partim etiam Civilia.

Cum latiori corundem ejusdem Auctoris interpretatione.

Accedunt et alia quaedam Poëmatia in alijs Poëma: tum suorum libris non contenta.

Goudae,

Apud Andream Burier.

cIɔ.Iɔ.c.xviii.

Amplissimis, Prudentissimisque Viris, D. Praetori, Consulibus, Scabinis, ac universo Senatui inclytae Civitatis Goudae, Florentivs Schoonhovivs haec Dicat, Sacratque.

GRavissimè & prudenter à praestantissimo Philosopho litteris proditum est, Viri Amplissimi; Quales in Republicâ moderatores sunt, tales reliquos solere esse cives. Etenim cum vita Regentium publica censura sit, eaque perpetua, & generosis ingenijs non tam imperio opus sit, quàm exemplo, ipsi gubernatores factis suis praecuntibus, quae sunt blandissimum jubendi genus, subditos suos in ossicio continent, ipsaque aequitas & ratio omnes bonos adhortatur, ut legittimam corum potentiam, atque autoritatem, quibuscunque rebus possint, tueantur ac revercantur. Videmus, ubi mens sana viget in sano corpore, vigere quoque, & essulgere admirandas ejus functiones: sic Civitates, si prudenti eorum, qui ad publicum clavum sedent, ductu & auspicio regantur, florent, & tantum ultrà reliquas urbes caput esserunt,

Quantum lent a solent inter viburna cupressi.Virg.

Graeci quâ ratione evaserunt toto orbe tam laudabiles? nempe quòd caeteras, quas illi barbaras vocabant, nationes omnes Sapientiâ & ingenio anteirent?

Petronius.Vnde tantum nomen Quà sidus currit utrumque; sortitae sunt Athenae? hoc pacto scilicet, quòd haberent praestantes ingenio ac Sapientiâ viros. Parva denique oppida, si à prudentibus gubernentur, parvo temporis spatio maxima incrementa sumere possunt. Testis est, Viri Amplissimi, laudatissima vestra Respublica, quae prudentissimo vestro ductu & auspicijs, veterem suum vigorem, alijs quibusdam ad interitum vergentibus, reservavit, & adhuc quotidie maximum status sui incrementum capit. Idque non alijs modis, quàm sapientiâ vestrâ, & fideli legum custodiâ, quae Civitates (ut Euripides inquit) continent, quae omnem societatem, & bonam reddunt, & stabilem conservant. Dicebat Dionysius senior, Vi atque Metu, tanquam adamantinis vinculis, magna imperia retineri; Quod scitè sanè, & ex Patriae suae consuetudine Agesilaus refutavit; Ex eo enim quum quaesitum esset; Vtra esset Virtus praestantior, Iustitiane, an Fortitudo? Haec, inquit, sine illâ, tantum ad pernicicm valet: at illi si pareant omnes, hujus usus nullus futurus est. Suavissimè Horatius,

Lib. 4. ode 5Tutus bos etenim rura perambulat,

Nutrit rura Ceres, almaque faustitas,

Pacatum volitant per mare navitae:

Culpari metuit fides.

Nullis polluitur cast a domus stupris,

Mos & Lex maculo sum edomuit ne fas,

Laudantur simili prole puerperae,

Culpam poena premit comes.

Idem vos pro sapientiâ vestrâ statuitis; Haec potissima fulcra, fortissimos tibicincs omnis politici status judicatis, lustitiam, & concordem inter subditos vestros Relligionem. Quam (ut consentiens fama de vobis semper testabitur) hactenus ita estis tutati, ut, dum praecipuas Bataviae urbes (Heu fatum nostrum opinionum quarundam in Religione dissidium, adeò vexaret, ut propemodum divortium, & vorsuram à sese mutuòfacerent, vos maturum amuletum ei morbo adhibendo, tanquam in altissimo otio, atque alcedonijs, cum subditis vestris beatissimè vixeritis, & paenè uni firmi immotique steteritis, in communi illo motu. Videbatis scilicct, Amplissimi Viri, noxium hoc Religionis dissidium, maximos rerum publicarum nervos incidere; idcircò aut ei resistendum, aut doctrinâ, & sedulâ institutione oportunè consopiendum. Ne tandem illud audire cogeremini,

Quantum Relligio potuit suadere malorum.Lucret.

Porrò Viri Ampliss. quanquam innumera exstent in civitatem vestram, Patriam mihi charissimam atque sanctissimam, merita, non ero tamen in ijs commemorandis prolixior, neque reliqua virtutum vestrarum praeconia, (ne in publica commoda, quibus assiduò in majus provehendis studetis, peccem) recensebo, finitimorum vestrorum tacitae conscientiae interca judicandum relinquens, quam laudem mereamini. Illud me hercules tacere non possum, me, quoties haec rumino, (rumino autem saepissimè) illicò in vestri nominis amorem, ac venerationem incitari, & sedulò evigilare, quo potissimum pacto vestros animos, quos nascentis meae laudis fautores experior, mihi dignè demereri queam. Et quidem in hoc rerum mearum statu, non alia occurrit aptior occasio vobis gratificandi, quàm si hunc Emblematum meorum libellum, jam per triennium, & quod excurrit, in scrinijs meis servatum, tandem à bibliopolâ Andrea Burier multis precibus mihi extortum, sub vestro nomine, in AEde Musarum consecrarem. Non mercenariâ spe illectus, ut caput unctius referam, sed ut ostendam, quicquid possum, id ipsum, immò hunc spiritum in vestrae spem gratiae militare. Munus certè hoc nostrum, si ex vestrâ dignitate spectetur, perexiguum, si ex viribus meis, mediocre, si ex animo, magnum est. A quo solo, ut alia desint, vobis gratum & acceptum esse velim, idque eò magis futurum spero, quòd non ab inquilino aliquo, sed ejusdem Reipub.municipe, coque, cujus Parens laudatissimi vestri Collegij Consularis, non ita pridem consors fuit, profectum sit. Et certè Viri Ampliss. (si qua bonis de se fiducia est) non in tam sterili arvo sementem ingenij nostri fecimus: Edimus enim Emblemata; studij genus foeliciter fallax, utpote quod plus Philosophiae in recessu habeat, quàm quidem primâ fronte promittit. Hoc opus à paucis adhuc (quod citrà jactantiam dictum) in Bataviâ vestrâ tractatum est. Aliquot abhinc annis, Viri omni aeternitate dignissini, D. Hugo Grotius, & D. Daniel Heinsius quaedam juvenilia, id est Amatoria edidêre Emblemata; opus me hercules & lepidum & venustum, sed quod auctores illi magni vix tanti putant, ut pro suo agnoscant. Olim etiam Vir summus Alciatus, de cujus laudibus nihil tam magnificè dici potest, quod ad meritorum sublimitatem assurgat, doctissimo Emblematum libello, omnibus palmam praeripuisse videtur. Hunc sequuti sunt, Hadrianus Iunius, & Iohannes Sambucus, sed an pari successu, aliorum esto judicium. Post hosce Roscios me in Orchestrâ saltare ausum, aliqui fortassis ut Sussenum suggillabunt: Quibus ego responsum velim, nec mihi, nec alteri cuiquam praeclusum esse ad scribendum iter, meque non tam ostentandi, quàm exercendi ingenij causâ, vel ut alios doctiores excitarem, id fecisse. Sciant etiam,

( - Si quis tamen haec quoque, si quis Captus amore leget)

& nos aliquid invenisse, quod possit esse usui, aut voluptati. Prima sequentem, honestum est etiam in secundis, tertijsque Cic. de Orat.consistere: Nam in Poëtis, non Homero soli locus est (ut de Graecis loquar) aut Archilocho, aut Sophocli, aut Pindaro: sed vel secundis, vel etiam infrà secundos. Idem asserit Romanae fidicen Lib. 4. Od. 9Lyrae,

Ne fortè credas interitura, quae

Longè sonantem natus ad Ausidum,

Non ante vulgatas per artes

Verba loquor socianda chordis.

Non si priores Maeonius tenet

Sedes Homerus, Pindaricae latent,

Ceaeque, & Alcaei minaces,

Stesichorique graves camaenae;

Nec si quid olim lusit Anacreon,

Delevit aetas, spirat adhuc amor,

Vivuntque commissi calores

AEoliae fidibus puella.

Hâc spe fretus, laudabile hoc stadium decurri, invitante me profundâ illâ Sapientiâ, quae olim tota ferè, cum necdum operâ Platonis, Carneadis, & Chrysippi, didicisset esse loquax, sub minutilis hisce notis latitabat. AEgyptij enim Sacerdotes, sacrorum suorum mysteria, sub obscuris, & in speciem penè ridiculis ceremonijs significare solent, ut profanum vulgus à Sacris suis arcerent, & dumtaxat ab ijs intelligerentur, qui sacris ijsdem initiati essent. Haec ut cognoscerent, Plato, Pythagoras, alijque aeterni nominis viri, AEgyptum peragrarunt, ibique ex brevibus illis sculpturis, eam sapientiam apprehenderunt, quam tot tantisque voluminibus posteà tradidêre. Haec cum ita se habeant, quis conatus nostros, in hoc planè divino studio positos, vituperet? Quis non potius utrumque mihi pollicem premat? Ego ut rudiorum ingenijs consulerem, & Emblematum originem ostendi, & insignium virorum exempla, dictaque, petita ex Morali Philosophiâ, omnium studiorum, in quibus se humanus labor exercet, optimâ, subjunxi. Sciens ea permagnam vim habere, ad ingenerandum animis benè natis amorem Honestatis, atque Virtutis. Si enim in atrijs dispositae imagines, posterorum animos ad gloriam & verum decus excitent, quantò magis in mentibus nostris suscitari convenit igniculos Probitatis; ubi exempla illa, dictaque, de quibus nunquam conticescet aeternitas, ad vivum expressa videmus? Quem non vel gravissimo veterno sepultum expergefaciant, & altius in animum admissa, intrepidè ducantad pulcherrimum illud Bonae Mentis sacellum? Caeterùm non omnia, quae in medium adferri poterant, attuli, sed ut Fabius inter Grammatici Virtutes collocat, quaedam nescire; ita in his diligentiae partem esse putavi, quaedam praeterire. Vos Ampliss. Viri, munus vestrum benevolè amplectimini, pro quo vestrum nomen, velut amuletum, ad averruncandam invidiam, & placandam Nemesin excubabit, sub quo eodem, placeat, relegatur, ametur. Valete, & Rempub. vestram periculosissimis hisce temporibus, foeliciter & providè regite, Cic. in Somn, Scip.indubitatè scientes, omnibus qui patriam suam adjuverint, exiguam tenuemque auxerint, justitiâ, pace, bonis legibus ornaverint, ijs suam certam mercedem, non in celebri loco Statuaee, sed ordinatum ac constitutum in coelo locum, in quo extrà omnem fortis vicissitudinem, cum aeternis illis mentibus, quarum corpora naturae concesserunt, beatè, non aliquotannos, sed aevum immortale agant, cum summâ & perpetuâ laetitiâ. Datum Goudae, Ipsis Kalendis Martijs. Ao cIɔ. Iɔ c. xviii.

Lectori Benevolo S.

TRes anni sunt, benevole Lector, quòd Poëmata mea publici juris fecerim, in gustum scilicet, & periculi faciendi causa, qui tuus in me meaque esset animus: Ea quia tum temporis doctis quibusdam non displicuêre, & à te obvijs, quod dicitur, ulnis excepta sunt, etiam haec Emblemata, extemporali curâ essusa, & jam tum apud me parata, è fidis Silentij castris erumpere passus sum. Quia (ut inquit ille) Spes alitur exemplisSymmachus in Epist. & placiturum confidimus, quod alijs placuissè gaudemus. De illis autem (ficut de alijs) seriò rogo & obtestor, uti amicè, non rigidè censeas; ut quam benevolentiam antehàc expertus sum, eandem etiamnum in te sentiam. Etenim, ut verum confitear, voluimus hîc aliquid, sed impari cum alijs, queis corculis esse datum est, sucessu. Sussicit nobis, si solam invidiam deprecemur, quam quidem eò mihi aequiorem futuram spero, quòd infirmum & informem hunc foetum, non sapientior aetas, sed adolescentia enixa sit, & quidem ea, que propter alias curas, in hâc solâ curà esse non potuerit. Hoc Lector si cognoscis, ignosce, si ea vitia non essugerim, quibus utplurimum tales assines sumus. Sin minus, me tamen consolabor, omnium bonarum rerum conatum in laude, essectum in casu esse.

Si desint vires, tamen est laudanda voluntas,Ovid. Hâc ego contentos auguror esse Deos.

Vltimum restat quod te precer, aut potius deprecer, ne scilicetmireris sententias quasdam Graecorum, Latinè hîc à me esse expressas. Cum enim Typographus noster defectu illarum litterarum laboraret, mihique non aliud tempus ad corrigendum opus, quàm hoc dierum Canicularium Iustitium suppeteret, commodè illae exspectari non potuerunt. Verba autem auctorum Graeca, siquis nostris Latinis non contentus, fortè defiderabit, ex ipfis, quorum loca fideliter & ex lege designamus, petat. Aliorum verò sententias, quas hîc in morem Centonis con teximus, discriminibus verborum, aut litterarum figurâ disparare noluimus, ad minorem nimirum Typographi molestiam, & ut (quod mihi placebat) uniformis esset Scriptura. Vnicui que autem quod debeo, ingenuè addito è regione nomine, acceptam fero. Tu Lector have, & si merni, fave.

In commendationem Emblematum Florentii Schoonhovii, I.V.D. & Poëtae eximij.

VIdimus Alciati benè doctum Emblema, nec illi

Edidit aut simile, aut doctius alter opus;

Hunc tamen ad vivum, Schoonhovius indolis altae,

Exprimit; huic primo, jure secundus erit.

Sive quis inventum spectet, quis sive Poësin,

Seu videat prosa planius omne datum:

Quis non tam varias simulmo in pectore dotes

Suspiciat? quis non credat inesse Deum?

Quod dedit Alciatus Minoë interprete, solus

Schoonhovius vates hoc simul omne dedit.

Hunc igitur docti, quibus ex meliore metallo

Finxit Apollineus pectora dia calor,

Hunc avidâ versate manu: legisse juvabit;

Vtile nam dulci miscuit omne simul.

Philologus, vates Themidis, Phoebique sacerdos,

Omne tulit punctum, & commoda multa feret.

Gerardus Traudenius.

Sapere Avde Florentius Schoonhovius I.C. Goudanus AEtatis sua XXIV.

Quem sibi sancta Themis teneris sacravit ab annis,

Ingue suum pariter Musa vocavit opus,

Schoonhovius sic ora gerit; Iuvenilis imago est,

Mens tamen interius nil iuvenile sapit.

Gerardus Traudenius.

Florentii Schoonhovii emblemata.

Nosce te ipsum. Emblema I.

Ne meritum praelustre tuum, Dignissima mundi

Pars Homo, servili conditione premas;

Inte tota patet coelorum atque orbis imago,

Hinc decus, hinc dotes noscere disce tuas.

Commentarivs.

OMnis hominum vis ac praeftantia in Animo & corpore sita est: Vtrumque autem habent egregium, nisi quod aliud alio sit praestantius. Hoc lustremus, atque in eo nos illustremus: Corpus quod attinet; videmus illud eis à Naturâ datum sublime, & quum caeteras animantes pronas, ventriq́ue obedientes, ad pastum abjecisset; solum Hominem ad caelum, quasi cognationis domicilijq́ pristini conspeetum, erexit. Hinc Poëtarum ingeniosissimus,

Pronaq́ue cum spectent animalia caetera terras,

Os homini sublime dedit, coeluniq́ue tueri

Iussit, & erectos ad sidera tollere vultus.

Altius si indagemur; omnia, quae mundus, cum habere comperiemus; quatuor scilicet Elementa; Spiritum aëreum, Corigneun), Corpus terreum, & os aqueum. Praetereà capitis quoddam coelum, & in eo scintillantes oculos, ipsam formam rotundam cum brachia & pedes expandit, à quorum extremitatibus si lineam ducamus, rem habebimus autorem. Quibus rationibus moti philosophi Μικροκόσμον illum appellarunt. Testatur id Macrobius in Somnio Scipionis: Physici mundum magnum hominem dixerunt, & Hominem brevem nundum, Rectè; quia ut ille à Deo regitur, sic Homo ab Animo, alterâ illâ sui parte, immò toto; Cicero in somn.Nec enim nos ij sumus quos forma ista declarat, sed mens cujusque, is est quisque. Quare Socrates cum decorum adolescentem conspicaretur: Vtte videam, inquit, aliquid loquere. Etenim arbitrabatur hominem non oculorum, sed mentis acie, & animi obtutu esse considerandum. Ab hoc illad coeleste animal sumus quod divinae in terris Providentiae quandam quasi repraesentat imaginem; fagaces, multiplices, acuti, memores, pleni rationis & consilij, denique praeclarâ quâdam conditione generati, nimirum ut caeteris animalibus imperemus:

Ovid. in Metamorp.Sanctius bis Animal, mentisq́ue capacious capacius altae

Deerat adhuc, & quod dominari in caetera posset

Natus homo est, sive hunc divino semine secit

Iille opifex rerum, mundi melioris origo;&c.

Divino semine inquit Poëta non poëticè; Anima enim rationalis ex ipso aeternitatis gremio decerpta est, ab illo tradux, di-vinitatis originem initiumq́ue accepit, ex hoc orta huic similis est. Quid ei clausum, quid invium? in coelum usque penetrat; astrorum ortus, obitas cursusq́ue cognoscit, dies, menses, annos finit, defectiones Solis & Lunae, & scit & praedicit in omne posterum tempus, quae, quantum, quando foturae sint. Suo denique ingenio in rerum Naturâ, alteram quasi naturam essicere conatur.

Quis dubitet post haec Hominem conjungere Coelo,Manil. 2. lib.

Eximiam Natura dedit linguamque, capaxque

Ingenium, volucremque Animum, quem denique in unum

Descendit Deus, atque habitat, ipsumque requirit.

Cum itaque, ô Homo audacissimae Naturae artificium, tot tantaeque tibi sint dotes, eas cognosce, & attollere, ne tanquam fungus in illustri hâc mundi machinâ sedeas, & cucurbitas pingas, excute corporearum cupiditatum coenum, rụmpe clavos quibus te, terrenas habitans Libido mentes, terrae assigere studet, ne pejus tibi velle videaris quàm ipsa Natura voluit.

Haec, nisi terremus malè desi pis, admonet figuraBoetius.

Qui recto coelum vultu petis, exerisque frontem;

In sublime feras Animam quoque, ne gravata pessum

Inferior sídat mens corpore celsius levato.

Sapiens suprà Fortunam. Emblema II.

En quae jura solet per Vniversum

Cunctis dicere Sors; hîc illigatur:

Nimirum sapientiâ recoctus

Sortem sub pedibus premit superbam.

Commentarivs.

IN nemine Deorum Dearumve tam prodiga ingeniorum fuit Antiquitas, quàm in Fortunâ, ut quae sola utramque paginam facere (vel teste Plinio) in ratione mortalium fuit credita. Hinc tot ejus cognomina, tot eam precibus ambiunt, quos elegantissimè Horatius noster Lib. I. Ode xxxv.Descripsit. Enimverò coeci homines res mortalium nullo ordine, nullo alio rectore, quàm Fortunâ, fluitare existimabant. Divinos itaque ei tribuebant honores, litabant, coelo denique eam collocabant: Testis Iuvenalis Satyra x.

Nullum Numen abest si sit prudentia, sed te Nos facimus Fortuna Deam, Coeloque locamus.

Et idem alio loco.

Si Fortuna volet, fies de Rethore Consul, Si volet haec eadem fies de Consule Rethor.

Haec ille Ethnicus Poëta ethnicè de Fortuna. Pudet autem maximo cum Christianorum dedecore confiteri, tot etiamnum esse, qui non Deum Fortunae rectorem, sed ipsam Fortunam propriâ suâ lege meantem agnoscunt, qui huic secunda & adversa sua accepta referunt. Pendent miseri ab eâ, nunc magni sunt, nunc pusilli, nunc elati, nunc supplices, ut cumque se mutarit Rhamnusia; non secus ac conchilia crescente Lunâ augescunt, decrescente decrescunt. Contrà verò Sapiens, pedissequus ille ac imitator Dei, quem hîc in Scenam producimus; hâc Deâ altior & sublimior stat; utpote semetipso, & ex se nascentibusSeneca. bonis contentus; hoc est ijs, quae casu non dantur, quale bonum est Virtus: Nam qui alia bona judicat venit in Fortunae potestatem, alieni arbitrij fit. Porrò in unoquoque Sapiente

Quis Deus incertum est, habitat Deus.Ille dat consilia magnifica & erecta, ille dat animum excellentem,Seneca. moderatum, omnia tanquam minora transeuntem, quicquid timemus optamusque ridentem. Quem elegantissimè suis coloribus depinxit Horatius.

Quisnam igitur liber? Sapiens, sibi qui imperiosus,Lib. 2. Sat. 7

Quem non pauperies, neque mors, neque vincula terrent,

Responsare cupidinibus, contemnere honores

Fortis, & in seipso totus teres, atque rotundus,

Externi nequid paleat per lave morari,

In quem manca ruit semper Fortuna.

O quàm magna quàm paucis? Examinemus & caput SapientiaeSapiens liber. in istis habebinius, Liberum itaque Sapientem esse sic pro me probat Cicero in Paradoxis. Quid est Libertas? potestas vivendi ut velis. Quis igitur vivit ut vult? qui recta sequitur, qui gaudet ossicio, cui vivendi via considerata atque provisa est, quilegibus quidem non propter metum paret, sed eas sequitur atque colit, quòd id salutare maximè esse judicet. Soli autem id contingit Sapienti, ut nihil faciat invitus, nihil dolens, nihil coactus. Confitendum itaque est nisi qui ita sit assectus esse Sibi imperans.liberum neminem. Sibi imperat Sapiens, quia non attollitur prosperis nec mergitur infoelicibus. Testis ille à Porticu Sapiens, clamans altum & intonans: Ego solus rex sum, solus dives: & interim conspicitur ad alienas fores mussitans;

Da tegmen Hipponacti, namque frigeo Totusque contremisco.

Nec morti cedens.Nec morti nec vinculis Sapientem cedere; videre est in innocentissimo Socrate, cujus animun triginta Tyranni circumsistentes infringere non potuerunt. Quemadmodum enim nihil incommodi adfert nimbus in mare decidens, utque grando illisa tectis magno quidem fragore, verùm nullâ noxâ desultat, sic inanis ille terror mortis nihil in Sapientem potest. Ad omnem incursum invictus & interritus est, non si paupertas, non si luctus, ignominia aut dolor impetus faciant, pedem referet, securus contrà illa ibit, plenus gaudio domestico, Verè Boëtius Lib. I. Metro.iiii.

Quisquis composito serenus aevo

Fatum sub pedibus dedit superbum

Fortunamque tuens utramque rectus

Invictum potuit tenere vultum,

Non illum rabies, minaeve ponti

Versum funditus excitantis aestum,

Nec ruptis quoties vagus caminis

Torquet fumisicos Vesevus ignes,

Aut celsas soliti ferire turres

Ardentis via fulminis movobit.

Quid tantum miseri feros Tyrannos

Mirantur sine viribus furentes?

Nec speres aliquid, nec extimescas;

Exarmaveris impotentis iram.

En tibi duo rivuli ex turbidissimo Assectuum fonte deducti; nimirum Spes & Timor, qui etiam in Sapientis animum non Seneca Epist. 59.influunt, utpote in utpote in quo nil nisi tranquillitas, non secus ac status mundi super Lunam.

Per petuum nullâ temeratum nube serenum.Nam illa mundi pars superior & ordinatior, nec in nubem cogitur, nec in tempestatem impellitur. Eodem modo sublimis ille animus, quietus semper & in statione tranquillâ collocatus, modestus venerabilis & compositus est. Venio ad Honores:Honores contemnens. quos quàm facile sit Sapienti contemnere testatus est Diogenes, qui maluit in dolio suo volutari quàm Alexander esse: Scivit scilicet;

Regnum & Diadema tutum

solam deferre virtutem;

Quam tamen invitam blandè vestigat, & ultròClaud.

Ambit bonos, docuit toties à rure profectus

Lictor, & in medijs Consul quaesitus aratris.

Denique (quod fons est Emblematis) Sapientem esse totum exex se pendens. se aptum, ex se pendentem, & suprà Fortunam; paucis pro me docebit Epictetus: Sicut Iuppiter secum est atque agit, & in se acquiescit, fruiturque cogitationibus se dignis: Sic & Sapiens sibi ipse sussicit & secum esse potest, fruiturque puriore illâ & sublimiore meditatione; quâ foelicitate (secundum Senecam) nulla Deo est propior. Porrò cum vera magnanimitas atque libertas duabus potissimum rebus constet; in contemnendis cum prosperis tum adversis; quis hoc melius potest quàm Sapiens? qui totum Fortunae regnum despicit, & animosè cum Horatio exclamat; Fortunam

Laudo manentem, si celeres quatit

Pennas; resigno quae dedit, & meâ

Virtute me involpo, probamque

Pauperiem sine dote quaero.

Habeamus aquam & polentam, & Iovi ipsi de foelicitate Seneca.moveamus controversiam. Age nunc

Saeviat atque novos moveat Fortuna tumultus, Quantum hinc imminuet?

O muros quos construendos in animi nostri sensibus monebat Antisthenes nullâ vi expugnabiles. Quàm alta hîc (sine quâ nihil dulce) securitas? Quantus hîc tollendus risus, quantâ voluptate implendus animus ex hâc sublimi, & tutâ arce contemplantium aliorum errores, suam autem quietem.

Non quia vexari quemquam est jucunda voluptusLucret.

Sed quibus ipse malis careas quia cernere suave est.

Hi planè juxtà Creaecorum proverbium

ἀπὸ πύργου κρίνουσιν ἀχάιουσ.

Ipsi stantes in littore navigantis artem & discrimen spectant Seneca.otiosi. Exsurgamus, exsurgamus & nos aliquando ex hâc fece, ut evadamus in illud sublime & excelsum, ubi tranquillitas nos manet, & expulsis terroribus vera Libertas, Certè

Lucret. lib. 1.Nil dulcius est, benè quàm munita tenere

Edita doctrinâ Sapientum templa serena,

Despicere unde queas alios, passimque videre

Certare ingenio, contendere Nobilitate,

Noctes atque dies niti praestante labore

Ad summas emergere opes, rerumque potiri.

Altum sapere periculosum. Emblema III.

Icarus & Phaëton nimium dum magna capessunt

Occidit hic flammis, ille peremptus aquis:

Mens infirma hominum coeli perrumpere claustra

Cum studet; in tenebras praecipitata ruit.

Commentarivs.

NOta est omnibus Phaëtontis & Icari fabula, quae in eos potissimum à Poëtis prudentam primis excogitata est; qui insanientis sapientiae consulti περιεργάζονπυι ξητῶντες τά τε ὑπ ὸ γῆν καὶ τα ὲπουράνια; Satagunt inquirentes & quae terram infrà, & quae coelum suprà sunt. Res certè quan necscire datum, nec scitari permissum, nec scrutari relligiosum. Cum enim Deus regnum suum, seque sine arbitris regat; sanctius & reverentius est de eo credere, quàm scire, mirari, quàm rimari. Plura de hoc

Scire nefas homini.Tangere vis coelestes illos ignes? cum Icaro liquesces. Scandere in Providentiae arcem? cum Phaëtonte temerario cades. Vna & quidem maximè laudabilis audacia hîc, nihil audere, unum acumen, nihil cernere, una scientia, nihil scire. Quia,

Horat.Prudens futuri temporis exitum

Caliginosa nocte premit Deus,

Ridetque si mortalis ultrà

Fas trepidet.

Quid itaque animum aeternis consilijs minorem fatigamus? Quid nos homulli, nos terra, pulvis, somnium, immò somnij fugacis umbra, angusto sinu illum claudere volumus, quem nec coelum ipsum? quid coelestia ejus decreta capere, quos nunquam coepit coelestis Curia? Tamen

- Nos pravum, & debile vulgus

Scrutamur penitus Superos, hinc pallor, & irae,

Hinc scelus, infidiaeque, & nulla modestia voti.

Nos ij sumus qui secreta Coeli inquirere sudamus, qui curiosâ mente mentis aeternae recessus tentamus, & in ipsa ipsius Decreta irrumpimus. Nos de divinâ Praedestinatione, de Libero Arbitrio, de Lapsu primorum parentum, alijsque, quae otiosae mentes semper quaerunt, & nunquam inveniunt, disputare audemus, simplicemque Scripturam quaestionum ambagibus implicamus; cum tamen Veritas haereat sub ictu, immò amittatur nimium altercando.

Prudentius.Idcircò mundi stulta delegit Deus Vt concidant Sophistica.

In his si quis seorsim à sensu nostro senserit; in eum statim arietamus, crimenque ducitur lustralibus februis expiandum. Pro his,

Lacan.Bella geri placeat nullos habitura triumphos.Pestis certè & hujus, & jam olim plurium Rerumpublicarum, nec facilè excutienda si aut ipsa potens, aut obsedit potentes. Nonne hodic hanc ob causam, provinciam provinciae, civem civi infestum videmus? nonne hoc

Procudit enses, Et socias inimicat urbes?

Accedunt concionales tubae, quae undique gladiatorio animo classicum canunt, quaeque pax deberent esse mundo, fax sunt, & πῦρ ῦπὶ πῦρ addunt, quum tamen omnis modestia atque moderatio eas deceat, quam si non habeant; sumerent saltem sibi hoc tempore mutuam.

Sed frustrà est haec querela; quisque regnum sibi vi, atque factionibus munit; hinc castra ex unâ parte contraria, & parentum liberorumque sacramenta diversa:

Diditur incertum studia in contraria vulgus.Verè incertum; quia, non aliter quàm pecorum ritu, sequiturSeneca de vita beata. antecedentium gregem, pergens non quà eundum, sed quà itur, nec ad rationem, sed ad similitudinem componitur. LibertasTaci. 4. Annal. quidem, & speciosa nomina praetexuntur; sed ut imperium evertant, libertatem praeferunt, si everterint, ipsam aggredientur.Idem 16. Annal Sub hoc mantili & everriculo multarum fraudum, fervida ingenia violentiam naturae, & profundam ambitionem velare student. Relligio passim in ore, improbitas in corde, cui nisi frena maturè injiciantur, & veteres artes, per quas Batavum nomen, & illius crevêre vires; revocentur; ita in nervum erumpet, ut non nisi Vi Majore ejus motus componendi sint. Quod si fit, conclamatum est, & exequias Belgicae quibus commodum est ite. Non desunt nobis exempla istarum quas patimur cladium, sed ipsi nobis. Nonne Graecia, &, quod recentius, Flandria, hâc immodicâ libertate & licentiâ concionum perijt? Nonne speciosi hi religionis praetextus,

Altis urbibus ultimae

Sterêre causae cur perirent

Funditus, imprimeretq́ue muris

Hostile aratrum exercitus insolens?

Certè nimis quàm verum. Sed quid? Ita se res habet, ut plerumque qui Fortunam mutaturus est Deus, consilia corrumpat.Vell. Paterc. lib. 2. Iam rebus omnibus florentissimi, Regibus, Principibus, Rebus publicis suspiciendi, immò (dicere hoc liceat) adorandi; nosmet ipsos perdere, & in nostra viscera victricem dextram convertere studemus: palàm alioqui beati, nisi unum hoc desit, animus qui modestè istaec ferat. At vix est ut queamus; opes enimdivitiae nimiaque foelicitas asslixêre saeculi nostri mores: hinc illae lachrymae, haec una fundi nostri calamitas. Philosophus quidam interrogatus, quidnam esset Fortuna? respondit; Malus medicus; plerosque enim quos curat coecos facit. In nobis id verum, quibus hostis in latere, & tantum non ad portas Hannibal, & tamen dulci fortunâ ebrij litigamus, Syracusae nostrae capiuntur, & nos in pulvere pingimus, sperantes amoto metu, & intercà oscitantes opprimendi. At quantò fatius erat, id operam dare, ut sapientiam cum modo habentes Consilia quibus impares sumus fato permittamus, &, pestilente hâc fruge in herbâ oppressà, tutam rebus adstruamus securitatem. Plautus.Animos commune periculum jungat, simultas post sit: Ne tum denique nostra intelligamus bona, cum quae in potestate habuimus ea amiserimus. Serum est mortuâ re verba facere, Optimum autem alienâ insaniâ frui.

At vos;

Seu calidus sanguis, seu rerum inscitia vexat

Indomitâ cervice feros, ubicunque locorum

Vivitis, indigni fraternum rumpere foedus.

Nos qui nihil praeter vota in commune conferre possumus, Deum intimè precamur, ut pura simplexque Relligio in patriâ nostrâ restauretur, ut nova commenta, & coetera ludificandis animis per otium callidè excogitata, aboleantur, tandemque, sublatâ scissurâ, pax in domo ejus, in Conscientijs quies, securitas in Republicâ constituatur.

In publico malo foelices. Emblema IV.

In sua victrici dum faevit viscera ferro

Patria, & innocuo terra cruore rubet;

Vultur adest subitò, defuncta cadavera pascens,

Quodque alijs damno est, hinc sibi lucra petit:

Grassari quò tuta queat ad munia opesque

Civica deposcit praelia seditio.

Commentarivs.

ARistophanes in Equitibus ait;

Fecistiut is qui captat anguillas facit;

Quieta quum sunt stagna venatur nihil,

Sed coenum ubi omne illac & hac subverterit

Captura magna est; Tu quoque ubi perturbaveris

Hinc Civitatem & inde; plurimum capis.

Similitudo mehercules optimè quadrans in seditiosos, qui Cic. 2. in Cat.honores quos quietâ republicâ desperant; perturbata se consequi posse arbitrantur. Itaque miscent omnia sursum & deorsum, certi suis conatibus oportunissimos esse illos transitus rerum. His ducibus comites sese adjungunt ij qui ex conscientiâ scelerum nihil spei sibi reliquum fecerant, nisi in summâ rerum omnium desperatione: hi privata vulnera Reipublicae malis operire statuunt. Praetereà obaerati, quibus assicta fides in pace, qui rebus turbatis alacres, & per incerta tutissimi sunt. Hinc apud Suetonium Iulius Caesar inquit; ijs quos gravior criminum, inopiae, luxuriaeve vis urgeret; bello civili opus esse. Quemadmodum enim pulegium ipso brumae tempore floret, quum marcent omnia: ita mali, quorum in pace nullus est respectus, rebus pessimè vexatis regnum tenent. Sed id pro tempore faltem; parum enim diuturna est foelicitas quae his fundamentis innititur. Et rarò magna illa Reipublicae moles convelli sine exitio convellentium potest. Qui igne immisso sylvam incenderit, non potest eventum reliquum arbitrio suo moderari, sed ignis quocunque impetus fert, pabulum quaerit, & in ipsum incendij auctorem saepe ruit: haud aliter qui malo consilio patriam intestinis bellis incendit; cum illâ conflagrante conflagrat, pereunte perit, & aequales cum victis victoris conditiones accipit.

Nihil ignavis votis. Emblema V.

Rebus in humanis nostrum solamen opemque

Nil juvat ignavâ sollicitare prece;

Audentes Fortuna juvo: conamina vestra

Iungite, & hoc noftrum praesto erit auxilium.

Commentarivs.

PRoverbio celebratum est apud Lacedaemonios; Admora manu Fortunam esse invocandam: Quo significabant sic esse invocandos Deos ut simul & manum apponamus, & nostram addamus operam, alioqui frustrà invocari. Non enim votis neque supplicationibus muliebribus auxilia DeorumSallust. parantur, sed vigilando, agendo, bene consulendo omniaprosperè cedunt. Vbi socordiae atque ignaviae te tradideris nequicquam Deos imploras, irati infestique sunt. Gubernator videns insurgere tempestatem Deorum auxilium petit; nihilo segnius interim clavum moderans & antennam detrahens. Miles, invocatâ ope Divinâ, armatur, Arator ab Hesiodo jubetur Max. Tyrius.Dijs sacrificare deinde aggredi. Nec AEgyptius colonus solo Nili fretus flumine semen suum spargit, nisi prius aratro bovem junxerit, sulcum duxerit, multum laborarit. Tum demum flumen vocat, opus suum illi commendat: Ita fluvius miscetur cum labore agricolae, cum labore spes, cum molestia fructus. Quòd si Cicero in Offic.autem omnia nobis quae ad victum cultumque pertinent, quasi virgulâ Divinâ (ut ajunt) suppeditarentur, tum optimo quisque jure se negotijs omnibus omissis otio daret. Sed

Horat. - Nil sine magno Vita labore dedit mortalibus,

Et

Ovid. in Metam. - Ignavis precibus fortuna repugnat.

Manil. Astro. Lib. 4.Pro pretio labor est, nec sunt imnunia tanta,

At nisi per fossis fugiet te montibus aurum,

Impendendus homo est Deus esse ut possit in ipso.

Xenophon.Quaecunque bona sunt ac praeclara, corum, nihil sine labore ac

Pindar. Pyth. Ode 22.studio Dij hominibus largiti sunt. Siqua foelicitas inter eos est non sine ijs existit, sed eam ad exitum perducet aut hodie, aut posteà Deus. Ait alicubi Hesiodus:

Agmine cum multo facilis se ignavia cuivis

Ossert, plana via est, aditus levis ejus ad aedes:

At virtutis iter sudore Dij obvallarunt,

Longa quidem pariter, viaque ardua ducit ad ipsam,

Asperitate graves aditus quae fronte recludit

Primâ: sed levis est superato vertice tandem.

Si itaque delectant praemia quae promittuntur, ne deterreant certamina quae jubentur. Nam (ut Plautus inquit)

Qui è nuco nucleum vult, frangat nucem.Claud. in Epithal. Honorij.

Non quisquam fruitur Veris odoribus

Hybleis latebris nec spoliat favos

Si fronti caveat si timeat rubos;

Armat spina rosas, mella tegunt apes.

Si Doctrinam amas, dormienti tibi eam Dij non conficient, non enim latâ (ut ait Propertius) viâ ad eam currere datur. Nec frustrà Musas Antiqui in arduo atque edito monte habitare dixerunt; Laborem enim, sudorem, & vigilias in earum atrio excubare voluit Deus; hae earum matres sunt, negligentia autem ijs noverca est. Si Mercuriales artes, hoc est mercaturam, exercere tibi animus est, nequicquam tibi ignavo faculam Plaut, in Persa.lucrificam allucebit Fortuna.

Nimis homo nibili est, qui piger est,Idem in Rudente. Vigilare decet hominem qui vult sua tempori conficere ossicia.

Denique si bello inclarescere studes, quernamque coronam mereri; non ex plano & facili haec gloria petitur, nec segnibus animis sibique indormientibus ad eam aspiratur:

Non flantibus austris,Claud. de 4. Hon. Cons.

Neu pluvijs cedes.

Inventis utêre cibis, solabere partes

AEquali sudore tuas. Si collis iniquus;

Primus ini, Sylvam si caedere provocat usus;

Ne pudeat sumptâ quercum stravisse bipenni,

Calcatur si pigra palus, tuus ante profundum

Praetentet sonipes, fluvios tu protere curru

Haerentes glacie, liquidos tu scinde natatu.

Nunc eques in medius equitum te consere turmas,

Nunc pedes assistas pediti, tum promptius ibunt

Te socio: tum conspicuus gratusque geretur

Sub te teste labor.

Cogit (scilicet) tantos tolerare laboresLucan. lib. 9 bel. Civ.

Summa ducis virtus, qui nudà fusus arenâ

Excubat, atque omni Fortunam provocat horâ.

Sunt tamen quidam hoc astro, ut ijs ad amplitudinem & Cicero.gloriam, & ad res magnas bene gerendas divinitus adjuncta Fortuna videatur, quibus venti, tempestatesque obsecundant: homines scilicet majore Fortunâ quàm Sapientiâ; quae quia deest, ad temeritatem saepius invitantur, cum pravo consilio illa propitia arridet, quae ita prodesse nonnunquam vult, ut vehementius noceat. Itaque Caesareum illud probemus; Virtute duce, cumite Fortunâ.

In Ambitiosos. Emblema VI.

Ecce viatores adverso, Sole nitente,

Tramite qui peragrant persiciuntq́ue vias,

Hic sequitur,fugit ille suam quàm sedulus umbram

Qui sequitur, fugit hunc, qui fugit, hunc sequitur.

Gloria sic humiles amplectitur, at sibi quisquis

Hanc nimiâ poscit ambitione; fugit.

Commentarivs.

NOn abs re quidam Ixionis fabulam adversus inanis gloriae sectatores excogitatam esse existimant: nam ut ille, pro Iunone, cum nubeculâ concubuisse, atque itaCentauros aliaque monstra procreasse fertur; sic hi gloriam, veluti quandam Virtutis unbram, amplexi; nihil sincerum aut laude constanti dignum, sed adulterina pleraque edunt: homines scilicet ineptissimi, quorum ambitio

- Vestibulis, foribusque potentum Excubat, & pretijs commercia poscit honorum,

Quorum vota per fas nefasque ad fasces & secures quàm improbissimè festinant, quae quidem, jam adeptae, gratae non sunt, si aliquid majus restet, ultrà quod se avara cupiditas porrigat, quae non quos vincat, sed à quibus vincatur aspicit, cuique non tam jucundum est multos videre post se, quàm grave aliquem ante se. Vnde usu venit, ut illos vera constansque gloria, tanquam turpissimos sui lenones deserat, aut immoderatus ardor pessum dejiciat; majores alioqui futuros, si minores esse voluissent. Testes mearum sententiarum ambo Gracchi, infoelix par fratrum; qui si civilem dignitatis concupissent modum; quicquid per tumultum, ac seditionem, adipisci conabantur; quietis respublica obtulisset. Etenim ambitiosis hisce ingenijs, alioqui ad imperia gerenda non ineptis, quòd aequalibus gloriae causa inviderent, eosque de statu suo dimovere conarentur, id non exiguo in rebus praeclarè gerendis impedimento fuit; eos enim virtutis suae adversarios reddiderunt, quibus adjutoribus uti potuissent. Praetereà id hominibus ingenium est, ut qui improbè eniti, & ad honores grassari conantur; eos deprimant; contrà, qui nihil sibi vindicant, & infrà aliorum aestimationes sese metiuntur; omnia adsequantur. Atque haec de apertâ ambitione: restat ut dicamus de tacitâ, quae ideò periculosior, quia occultius, & per majores cuniculos fallit. Haec est, quae, quemadmodum remiges, puppim intuentes, proram tamen ulterius promovent & impellunt; sic fugere videtur, quod persequitur, vituperare, quod quàm maximè laudat, non secus ac Philoxenus nasi muccum in catinum emungere solitus fuit, quò, reliquis convivis deterritis, ipse solus cibis appositis frueretur. Intereà autem haec intimè apud sese precatur;

- - Pulchra LavernaHorat.

Da mihi fallere, da justum, sanctumque videri;

Noctem peccatis, & fraudibus objice nubem.

Val. Maximus.Caeterum gloria ne ab ijs quidem, qui contemptum ejus intro-ducere conantur; negligitur; quoniam quidem ipsis voluminibus nomina sua diligenter adjiciunt, ut quod professione elevant, usurpatione memoriae consequantur. Quam vanitatem omnium Philosophorum divinissimus Socrates quàm optimè derisit: Cum enim Antisthenes Cynicus pallium haberet pertusum, idque obvertens fissuram omnibus daret inspiciendam; Seneca.Per fissuram, inquit, pallij tui video tuam inanitaté. Adeò nihil simulatio proficit , paucis imponit leviter extrinsecus inducta facies, veritas in omnem partem sui semper eadem est. Tenue est mendacium, perlucet si diligenter inspexeris. Porrò nulli non Virtus & vivo & mortuo retulit gratiam, si modò illam bonâ fide secutus est, si se non exornavit & pinxit, sed idem fuit sive ex denunciato videbatur, sive imparatus ac subitò. ExemplumVell. Paterc.plum dabit M. Cato homo virtuti simillimus, & per omnia ingenio Dijs quàm hominibus propior; qui nunquam rectè fecit ut facere videretur, sed quia aliter facere non poterat, qui omnibus humanis vitijs imnunis semper Fortunam in suâ potestate habuit, quae ipsum in Praeturâ postponens Strumae Vatinio, optimè ab ipso derisa est; non enim Cato repulsam tulit, sed ipsa dignitas eam passa est; Non secus ac Anaxagoras ab Atheniensibus exilio mulctatus, non privabatur Athenis, sed illae illo. Roma Vejis erat quâ tempestate maximus ille patriae liberator Camillus exulabat pulsus ab ingratâ urbe. Quicunque Rempub. salvam volunt sunt cives Romani.

Ennius.Qui rectè consulat, consul suat.Hostem qui feriet mihi erit Carthaginienis.

Horat.Virtus repulsae nescia sordidae, in-

contaminatis fulget honoribus,

Nec sumit aut ponit secures

Arbitrio popularis aurae.

Enimverò non purpurâ aut aureis virgis, sed utilitate publicâ adductus, Cato Praeturam petijt, ut amicis propinquisque, & omnibus civibus, omnibus deinde mortalibus paratior utiliorque esset propius positus: Idque laudabili morum suorum fiduciâ, quae quia in animis bonorum de assectu simplici surgit, genus est virtutis. Nec certè caruit heroicus ille conatus,vel laude vel praemio, etiamsi ei non responderit eventus. Rectè enimfactorum verus fructus est fecisse, nec ullum virtutum pretium dignum illis, extrà ipsas est. Quod probè callebat idem Cato, cordatè affirmans, se malle ut homines querantur cur ipsi non esset posita statua, quàm cur statuta esset quaerant. Arcus enim &Pl. in Paneg. statuas, aras etiam templaque demolitur aetas, obscurat oblivio, negligit carpitque posteritas; contrà contemptor ambitionis & infinitae potestatis domitor ac frenator animus ipsâ vetustate florescit, nec ab ullis magis laudatur quàm quibus minimè necesse est. Magnum est non expetere quod mereris, immò majus quàm mereri. Paedaretus Lacon cum in numerum trecentorum non esset allectus, vultu hilari surgens è Senatu discessit, hoc dicto; Gratias vobis ago Dij immortales quòd urbi huic tam multos dederitis me meliores. Nimirum vir hic, meritorum suorum securus interpres, patriae suae, vel se è Senatu excluso, benè esse gaudebat, nec ob id virtus ei demptâ gloriâ amara fuit, quae sequi debet non appeti, nec, si casu aliquo non sequatur; idcirco quod gloriam meruit minus pulchrum est. Socratis gemmâ haec consigno, qui dicebat expeditâ & compendiariâ viâ cos ad gloriam pervenire, qui id agerent, ut quales videri vellent, tales etiam essent: quâ quidem praedicatione apertè monebat, ut homines ipsam potiùs virtutem, quàm ipsius umbram consectarentur.

Sat citò, si sat benè. Emblema VII.

Vt orbium diversus in contraria

Nisus, coërcet fervidum motum rotae;

Sic & senectae providens cunctatio;

Calidos juventae frenat ausus, & regit.

Idcircò Princeps eligat sibi senes

Ad consulendum; Iuniores comparet

Ad exequendum jussa Prudentum senum.

Commentarivs.

HAEc duo boni Status fulcra sunt; Consilium & vis; Sed conjuncta; quia (ut testatur Cicero) nihil vis valet foris; nisiconsilium sit domi, nihil consilium domi, nisi vis sit foris. Consilium, secundum omnes Politicos, à senibus, (quos, quia capitePlaut. in Mostell. sunt candido, sapere oportet) petendum est; vis autem à juvenibus,

Queis integer aeviVirgil. Sanguis adest, solidaeque suo stant robore vires.

Fecerunt id Romani; qui semper Senes, quibus corpus annis infirmum, ingenium verò Sapientiâ validum erat; Reipublicae clavo admovebant, eosque, à curâ, Patres dicebant. Asserit Val. Maximus; Validior aetas imperium Romanum rexit, & duplicavit; senectus, excellentissimis ornamentis decorata, in altissimo majestatis fastigio fulsit. Et Ovidius in faitis;

Magna fuit quondam capitis reverentia cani,Lib. 5.

Inque suo precio ruga senilis erat.

Martis opus juvenes, animosaque bella gerebant,

Et pro Dijs aderant in statione suis.

Viribus illa minor, nec babendis utilis armis;

Consilio Patriae saepè ferebat opem.

Nec nisi post annos patuit tunc Curia seros,

Nomen & aetatis mite Senatus habet.

Sciebant autem viri prudentissimi; Adolescentum animos plerumque parum providos, eosque molles, & aetate fluxos, quique haud dissiculter dolis capiantur;

Iuvenilis ardor impetu primo furit;Seneca in Octavia. Languescit idem subitò, nec durat diu.

Contrà Senes cunctatores natura sunt, quibus cauta consilia,Tacitus. cum ratione magis, quàm foelicia ex casu placeant. His (quod olim aptissimè de se Mitridates profitebatur) Fortuna, multisSall. in frag. rebus ereptis, usum dedit benè suadendi. Horum senectus (ut Philto apud Comicum loquitur) Historiam veterem atque antiquam sustinet. Iuvenes fidunt Fortunae, tanquam cum eâ fidem stare oporteat, eorum calida sunt consilia, quae quidem specie laeta, sed tractatu dura, eventu aspera sunt. PrudenterLivius lib 35. Plutarchus,

οὐ γαρ τι βουλῆς ταυτὸ καὶ δρόμου Cursus haud est finis idem & consilij;

Quia nihil magni discriminis consilijs tam inimicum, quàm praecipitantia. Callidi itaque, non calidi in consilium adhibendi sunt; qui,

Plaut. in Mil. Glor.Quicquid est incoctum, non promunt, Bene coctum duunt;

Qui quum cogitarint facere audent, & prius cogitare, quàm facere consueverunt. Legimus ducem illum Graeciae Agamemnonem unum Nestorem decem Aiaci similibus praetulisse: Et quidem jure; quia unius viri Sapientis consilio fruuntur omnes, fortitudine autem viri fortis pauci. Et apud Homerum Nestor in consilijs praecipuus, bello utilis. Darius etiam tot Zopyros sibi exoptat, quot grana insunt Punico malo. Hi autem fuerunt senes, qui non viribus, aut celeritate corporum res magnas gessêre, sed consilio, authoritate, & Sapientiâ, quibus non modò non orbari, sed augeri etiam senectus solet.

Virgil. Nec tarda senectus Debilitat vires animi, mutatque vigorem.

Et Ovid. in Metamorp.

Non omnia grandior aetas Quae fugiamus habet, seris penit usus ab annis.

Hinc ea verba Agamemnonis ad Nestorem Iliad. 8. O senex utinam ut animus in pectoribus amicis, sic tibi genua responderent, visque tibi firma esset. Porrò quanquam Sapientia canis non sit aestimanda; & plurimi investi mento hoc Comici meritò proferre possint;

Spectare noli simne juvenis qui loquor, Viri sed utrum verba prudentis loquor;

Tamen;

Terent.Nunquam ita quisquam bene subductâ ratione ad vitam fuit;

Quin res, aetas, usus, semper aliquid adportet novi,

Aliquid moneat, ut illa quae te scire crédas, nescias,

Et quae tibi putaris prima, in experiundo repudies.

Quia ut alius Comicus inquit;

Sapientiae aetas condimentum est, sapiens aetati cibus. Et; Multâ est operâ opus ficturae qui se fictorem probum Vitae esse agendae expetit.

Itaque Plutarchi sententiâ haec finio: Maximè servatur Civitas, ubi consilia senum, & juvenum virorum praecellunt lanciae.

Miserrima servitus, servire voluptati. Emblema VIII.

Imbelli digito dum carpis fila, columque,

Faemineos inter Sardanapale greges;

Servus es infamis; Quid enim servilius illo,

Quem premit imperijs faeda libido suis.

Commentarivs.

HIc error hominum animos invasit, ut illos in purpurâ & Diademate fulgentes; quibus undique lictor populum circumsusum arcet; quos supra capita hominum, supràque turbam delicatos Lectica suspendit; magnos foelicesque existimet; quorum tamen superficiariam foelicitatem si diligentius introspiciamus; non reges, liberos, aut foeli-ces, sed miserrimos servos esse comperiemus:

Boët. lib. 4. Met. 2.Quos vides sedere celso

Soly culmine Reges

Purpur â claros nitente

Septos tristibus armis:

Detrabat si quis superbis

Vani tegmina cultus

I am videbit intus arctas

Dominos ferre catenas.

Seneca.Nemo quidem illis venientibus resistit; sed nec ipsi ambitioni crudelitatique resistunt. Tunc quum agere visi sunt, aguntur. Quis Tarquinium vitijs assectibusque servientem Regem Cic. in Pacad.dicat? An Sardanapalus mihi rex erit, cui muliercula imperat? cui leges imponit, praescribit, jubet, vetat quod videtur? qui nihil imperanti recusare potest, nihil negare audet? Si poscit, dandum est, si vocat, veniendum, si ejicit, abeundum, si minatur, extimescendum est. Ego verò istum non servum, sed nequissinium servum existimo. Quomodò, aut cui tandem hic libero imperabit, qui non potest cupiditatibus suis imperare? Refrenet prius libidines, spernat voluptates, iracundiam teneat, coërceat avaritiam, caeterasque animi labes. Tunc incipiat alijs imperare, cum ipse improbissimus Dominus dedecori acturpitudini parêre desierit. Talem Regem tibi Tragicus depinget.

In Thyest.Rex est qui posuit metus,

Et diri mala pertoris,

Qui tuto positus loco

Infrà se videt omniae,

Occurritque suo, libens

Fato, nec queritur mori,

Mens regnum bona pussidet,

Rex est, qui metuit nihil

Hoc regnum sibi quisque dat.

En tibi Regem, non vitijs, non casibus, non morti ipsi subjectum, omne denique gaudium ex Bonâ sua mente promentem. Et an non pulchrius ampliusque hoc regnum;

Quàm si Lybiam remotis

Gadibus jungas, & uterque Poenus

Serviat uni?

Mihi certè cum Claudiano videtur, dum inquit,

Tu licet extremos latè dominère per Indos;

Te Medus, te mollis Arabs, te Seres adorent;

Si metuis, si prava cupis, si duceris irâ;

Servitij patiêre jugum, tolerabis iniquas

Interius leges, tunc omnia jura tenebis,

Cum poteris rex esse tui, Proclivior usus

In peiora datur, suadetque licentia luxum,

Illecebrisque effrena favet, tunc vivere castè

Asperius, cum prompta Venus, tunc durius irae

Consulitur, cum poena patet. Sed comprime motus,

Nec tibi quid liceat, sed quid fecisse decebit

Occurrat.

Non abludit ab hoc illud Senecae; Si vis exercere tibi utile, nulli autem grave imperium; submove vitia, Favet etiam Boëtius;

Qui se volet esse potentem,Lib. 3. Met. 5.

Animos domet ille feroces,

Nec victa libidine colla

Foedis submittat habenis,

Etenim licet Indica tellus

Longè tua jura tremiscat,

Et serviat ultima Thule;

Tamen atras pellere curas,

Miserasque fugare querelas

Non posse; potentia non est.

Futura latent. Emblema IX.

Dum gravis apricis in collibus AEschylus errat,

Concipiens cedro carmina digna lini;

Decidit ex Aquilae rostris Testudo; sacrumque,

Heu, miseri Vatis contudit illa caput:

Nescia mens hominum Fati, dum plurima fingit

Saecula, mors ipsas saepè stat ante fores.

Commentarivs.

NArrant ij, qui Historiam Naturalem conscripserunt, Aquilae tantum esse ingenij, ut Testudinem raptam, ex alto aptum speculata locum, in saxum aliquod demittat,ut ad cum modum ruptâ testâ carnibus vesci possit. Verum in AEschylo parum aquilinis oculis fuit, quum in hujus albicantem calvariem, saxum esse rata, demissà Testudine miserum occiderit, ut vel ob hanc unam causam optimo jure Poëtis omnibus conveniat esse invisam. Hujus autem AEschyli improvisus casus admonet nos fragilitatis vitae humanae, nostrasque conceptiones inanes esse, utpote quae pusillo temporis spatio saepè franguntur & corruunt, & in ipso cursu ante obruuntur, quàm portum conspicere valeant: ita ut verissimè cecinerit Tragicus.

Gens hominum fertur rapidis obvia fatisIn Herc. surent. Incerta sui, stygiasque ultrò quaerimus umbras.

Omnis dies, omnis hora vitam nostram carpit, omne deniqueSeneca ad Lucil. momentum quàm nihil simus ostendit, & aliquo argumento recenti admonet nos fragilitatis nostrae oblitos, & aeterna cogitantes, respicere cogit ad mortem. Quod animadvertens Aristoteles, verè nos imbecillitatis exemplum, temporis spolium, Fortunae lusus, & calamitatis trutinam appellavit. Et ille dixit: Hominem esse lutum scitè mixtum, vitam, haeminam unam sanguinis, quàm quilibet levis casus rumpit, quaelibet febricula corrumpit. Quid Lucianus in Charonte? vitas hominum bullis hujusmodi similes facit, quarum aliae simul ac natae sunt protinus evanescunt, aliae paulò diutius durant, omnes brevissimis quibusdam intervallis aliae succedunt alijs. Plautus in Pseudolo,

Quasi herba solstitialis paulisper fui, Repent è exortus sum, repentinò occidi.

Huc, etiam respexit Pindarus, cum dixit, τί δέ τὶς, τί δ'οὔ τις; σκίας ὄναρ ἄνθρωπος. .i. Quid est aliquis? quid est nullus? umbrae somnium homo. Et verè; punctum enim est quod vivimus, & Seneca.adhuc puncto minus, sed hoc minimum specie quadam longioris spatij natura derisit. Aliud ex hoc infantia terit, aliud pueritia, aliud adolescentia, aliud inclinatio ad senectutem, aliud ipsa senectus. Et sic

Festinat decurrere velox

Flosculus angustae, miseraeque brevissima vitaeIuvenal.

Portio, dum bibimus, dum serta, unguenta, puellas

Poscimus, obrepit non intellecta senectus.

Immò & mors: Sed in hoc errore versamur omnes, ut non Seneca in Consol.putemus nisi senes inclinatosque ad eam vergere, quum illò in-fantia statim, & juventa, omnisque aetas ferat. Agunt opus suum fata, nobis sensum nostrae necis auferunt, quoque facilius obrepat mors, sub ipso vitae nomine latet.

Nascentes morimur, finisque ab origine pendet.Tragiens.Et Prima quae vitam dedit hora, carpsit, Haec quum ita sese habeant, quum tantulum sit quod vivimus, quantis tamen illud circumscriptum est angustijs? Sexcenta morborum genera quotidie infestant, nec pauciores impetunt casus, & ruinae, venena, naufragium, lapsus, fulmen, & quid non? Ait non falsus Vates,

Stat.Quid crastina volverit aetas Scire nefas bomini.

Et Lyricorum Princeps,

Quid sit futurum nunquam homini fatis

Cautum est in horas, Navita Bosphorum

Poenus per horrescit, neque ultrà

Coeca timet aliunde fata,

Miles sagittas, & celerem fugam

Parthi, sagittas Partbus, & Italum

Robur, sed improvisa letbi

Vis rapuit, rapietque gentes.

Alium acini granum glutientem, suffocatum accipimus; Alium potus cum lacte pilus strangulavit. Illum Bellantem arma decipiunt. Illum Dijs vota reddentem Penatum suorum ruina sepelit, ille vehiculo lapsus properantem spiritum excussit. Si bene Petron.calculum ponas; ubique mors praesto est. Et tamen nos hoc animal sumus, quod tantos molitur tumultus, cujusque cupiditatibus hic orbis angustus. Cujus rei clarissimum specimen praebuit Alexander, qui Philosopho quodam de pluribus mundis disserente plorasse dicitur, quod unum tantum subegisset, eòque insaniae tandem devenit, ut Deus appellari voluerit, O turgidum putrentis vermis votum, nesciebat scilicet se sperma foeridum, sacrum stercorun, animal denique esse ἡμερόβιον, cui vitae mensura dies. Sed quid hoc in Alexandro Monarcha totius universi miramur? Cum inter tot Fortunae obsequia parum sobria sit mortalitas? In nos descendanus, idem & nobis objici posse comperiemus. Quanto studio, quantâque contentione miselli homunciones honori & ambitioni velificamur? quàm sollicitiin titulum sepulchri laboramus? quum tamen omnia mortalium studia mortalitate damnata sint. In quàm longinquum cogitationes nostras ordinamus? ignari nullam fidem vitae esse, maximam morti. Providus certè, & in posterum prospiciens mihi sit; qui collectis sarcinis suis, & ex hac vitâ, tanquam hospitio, migrare paratas; crastinum securus exspectet, quem si Deus concedat, in lucrum suum deputet.

Desperatio audaces reddit. Emblema X.

Actum est, interij, nisi Desperatio praeceps,

Per medias caecam concitet ire sudes.

Commentarivs.

PEssimè meâ sententiâ Imperatores, ducesquc ij agunt, qui hostes suos ad extremos usque fines persequuntur: Nam quemadmodum felis undique cincta fustibus

Lucan.Fortis virtute coactâPer eos ruit, & soepissimè evadit; sic hostibus locorum angustijs, & armatorum multitudine circumventis, ex desperatione crescit audacia, &, quum spei nihil est, sumit arma formido. Quod probè intelligens Scipio; dicebat hostibus viam, quâfugiant, aperiendam esse. Saepè enim qui mortem evadere non potest, ultrò pericula sequitur. Eique (ut Statius asserit)

Vires fiducia lethiLib. 7. Thebaid. Suggerit.

Ita ut illud Virgilij audiatur;

Moriamur, & in media arma ruamus; Vna salus victis nullam sperare salutem.

Et, ut Seneca in Medea inquit;

Qui nil potest sperare, desperet nihil.Valerius Maximus ait; Humanae imbecillitatis fortissimum Lib. 2.duramentum esse necessitatem: De hoc si anteà dubitabatur, nostris temporibus ingenti documento, adversus Hispanos, compertum est; nulli scilicet populo, ad decus ac libertatem nato, tam degenerem animum esse ut velit, tam asslictas vires ut cogatur permanere in eâ vivendi conditione, cujus eum poeniteat. Hinc enim dolor, & indignatio, eruptura tandem in nervos, ubi graviora sunt quae patiuntur homines, quàm quae ultrà formidare queant. Damindas, quum Philippus irrupisset in Peloponesum, & quidam ita loqueretur; Periculum est ne acerba patiantur Lacedaemonij, nisi Philippo reconcilientur; O semiviri inquit, quid nobis poterit acerbi accidere, qui mortem contemnimus? Crotoniensium (ut ait Iustinus) centum & viginti millia armatorum erant, quum Locrenses paucitatem suam conspicientes (nam sola quindecim millia militum habebant) omissa spe victoriae in destinatam mortem conspirant, tantusque ardor ex desperatione singulos coepit, ut victores sese putarent, si non inulti morerentur. Hi quum mori honestè quaerunt, victores exstiterunt. Tantum scilicet essecit mistus timori pudor, spesque desperatione quaesita. Proinde altè sedeat Imperatorum animis, quod Pyrrhus, inter caetera militaria praecepta, memoriae prodidit: Non esse pertinaciter instandum hosti fugienti. Sed secundum Guicciardinum, All' inimico quando voleva andersene, non si doveva chiudere la strada, ma piu presto, secundo il vulgato proverbio, fabricarli il ponte d'argento.

Quia fortior ultima virtus,Lucanus.

Et acerbissimi sunt morsus morientium ferarum.

In statuam Bacchi. Emblema XI.

Curferulam Bacchus manibus gerit atque papaver?

Dic mihi cur veteres haec voluêre Patres?

Scilicet ut vino plenus, det corpora somno,

Postridie poenas se meruisse sciat.

Commentarivs.

VEteres illi quorum auctoritas & Sapientia adhaec usquc tempora provecta est; Bacchi statuam ita depingebant; ut ferulam dextrâ, papaver verò sinistrâ gestaret; innuentes per ferulam, ebriosum poenâ dignum, per papaver, nihil ei esse utilius somno. Egregium certè commentum: Nam quum

Hodie est magnum hoc vitium in vino, utPlautus. Pedes captet & linguam luctator dolosus:

cumquc ebrius, ignoratione sui, dubia, & parum explanata verba proferat, &, vertigine capitis laboranti, rota domus, velut aliquo turbine, circumagi videatur; quid illi consultias quàm crapulam illam, stomachi tormentam, quum esservescit merum, & viscera distendit; edormire? Postero autem die, quum sibi redditus intelligit omnia vitia sua detecta; poenitentiam agat. Etenim quemadmodum musto dolia ipsa rumpuntur, & omne quod in imo jacet, in summam partem, vi caloris ejicitur: sic vino exaestuante, quicquid in imo est abditum; essertur. Tunc in justa prodeunt certamina, &, nullis existentibus causis, aspera rixa excitatur; quia ebrius, interponendo verba sua vana, aliorum sana dicta non audit; sed in contumeliam erigitur, in convivarum & proximorum crimina, & coedes. Ne longè exempla petamus, ossert se nobis Alexander, qui Clitum, charissimum sibi ac fidelissimum, inter pocula transfodit, & intellecto facinore mori voluit. Denique

Ne quis modici transiliat munera Liberi

Centaurea monet cum Lapithis rixa super meroHorat.

Debellata; monet Sithonijs non levis Evius,

Cum fas atque nefas exiguo sine libidinum

Discernunt aridi.

Certè

Nox, & amor, vinumque nihil moderabile suadent,

Illa pudore vacat, Liber, Amorque metu.

Hinc Hegio, apud Terentium in Adelphis, docens Sostratae filiam iniquè ab AEschyno tractatam, ac tandem vitiatam esse; sic ait;

Persuasit nox, amor, vinum, adolescentia.Et Plautus in Bacchidib.

Istoc illecebrosius Fieri nihil potest, nox, mulier, vinum, homini adulescentulo.

Hoc intelligens Pittacus Mitylenaeus, legem tulit; ut, qui per temulentiam sceleris quid commisisset; duplo plecteretur. Solet enim vulgus hominum, ebrietatis obtentu, crimen extenuare, & omnem ossensam in vinum conjicere. Hoc videre est in Dinarcho adolescente apud Plautum, dum inquit;

Per tua obsecro genua, ut tu istuc insipienter factum, sapienter feras, Mihique ignoscas, quòd animi impos, vini vitio fecerim:

Cui Callicles fenex;

Non places, in mutum culpam confers, quod nequit loqui,

Nam vinum si fabulari posset se defenderet:

Non vinum hominibus moderari, sed vino homines solent,

Qui quidem probi sunt, verum qui improbus est, aquam si bibit,

Sive adeò caret temeto, tamen ab ingenio est improbus.

Certè vinum si effundendum est, aliter effundi potest quàm per corpus humanum, in quo consilia impedit, & vigilantiam aufert. Leotychidas quodam rogante quam ob causam parum biberent Spartiatae; Respondit, ne pro nobis alij consultent, sed nos pro alijs. Nam, ut Menander inquit, Multum meri nefaria cogit sapere. Vini usum praescribet tibi Anacharsis, qui dicebat vitem ferre tres botros, primum voluptatis; alterum ebrietatis, tertium molestiae: Sentiens parcum vini usum esse jucundum, quia sedat fitim, largiorem gignere temulentiam, largissimum parere rixas, coedes, & morbos.

Medio tutissimus ibis. Emblema XII.

In medio fueram tutus; dum prendere summae

Nitor; in adversum culmine dejicior.

Commentarivs.

DOcet hoc Emblema; Fortunam reverenter, & cum modo esse habendam, ne dum ad culmen pervenire contendimus, unà cum ipsis ramis, quos comprehendimus, decidamus. Testudo ubi collecta in suum tegmen est, tata stat ad omnes ictus; ubi exerit partes aliquas; quodcunque nudavit; obnoxium atque infirmum habet: sic nos, apud nos, tuti sumus. Cum autem Caesareum illud, Plus ultrà, cogitantes; Fortunae nos exponimus, ex alto in imum saepe praecipitamur.Quoniam ad ultimum exire, nisi lenta foelicitas non solet. Appetitus autem, dum longius evagantur, & tanquam exulantes cupiendo atque appetendo, non satis à Ratione cohibentur; finem & modum transeunt; quem ubi semel reliquerant; actum est:

Quisquis (enim) medium defûgit iter; Seneca.Stabilinunquam tramite currit.

Et secundum Aristotelem; quantò magis aliquid accedit ad medium; tantò melius, quantò magis distat à medio, tantò pejus est. Hoc unum itaque com Plauto cogitemus;

In Paenulo.Modum omnibus rebus optimum esse habitum, Nimiaque omnia, nimium exhibere negotium hominibus ex se.

Prudenter Tragicus;

In Oedipo.Fata si liceat mihi

Fingere arbitrio meo;

Temperem Zephyro levi

Vela; ne pressae gravi

Strepitu antennae tremant.

Tuta me media vehat

Vita decurrens via,

Quicquid excessit modum

Pendet instabili loco.

Probavit hoc insolens ille Puer, patriae cautionis immemor, qui

Gnosium Regem timens,

Alta dum demens petit,

Artibus fidens novis,

Certat & auras leves

Vincere, & falsis nimis

Imperat pennis Puer;

Nomen eripuit freto.

Callidus medium senex

Daedalus librans iter;

Nube sub mediâ stetic

Alitem spectans suum.

Hinc ita Horatius ad Licinium,

Ode 10. lib. 2.Rectius vides Licini, neque altum

Semper urgendo, neque dum procellas

Cautus borrescis, nimium premendo

Littus iniquum.

Auream quisquis mediocritatem

Diligit; tutus caret obsoleti

Sordibus tecti, caret invidendâ

Sobrius aulâ.

Vivitur parvo benè, cui paternum

Splendet in mensâ tenui salinum,

Nec leves somnos timor, aut cupido

Sordidus aufert.

Munera ista quae fallax Rhamnusia dat, insidiae sunt, &, quod Demosthenes de donis hostium dicebat; δῶρα ἄδωρα.

Quicquid in altum Fortuna tulit, ruitura levat.Tragicus.

Licet enim pullis suis aspirare aliquandò videatur, tamen adVell. Paterc. lib. 2. ultimum temeritati non sufficit; quosque diu prosecuta est, repentè velut fatigata destituit. Destituit? immò abjicit. Soletque, quos plurimis beneficijs ornavit, ad durissimos casus reservare,

Et longi poenas Fortuna favorisLucanus. Exigit à miseris.

Itaque adversus hujus fallacias, hoc scuto & scito, cum Senecam,Epist. 20 te munio & moneo; Vt scilicet ad parva te redigas, ex quibus cadere non possis; & Fortunam, ut tunicam, magis concinnam, quànı longam probes.

In Deo laetandum. Emblema XIII.

Cynthius igniferâ contingit lampade terram,

Et tamen aethereo servat in axe locum:

Sic Animus, quanquam sit nostri corporis hospes,

Assiduò auctori debet adesse Deo.

Commentarivs.

QVamquam simus inclusi his corporis compagibus, ubi munere quodam necessitatis, & gravi opere perfungimur; Animus tamen, illa Divinae particula aurae, Seneca locus.altius surgere debet; Nulli enim ei positi sunt termini, nisi communes propemodum cum Deo. Ad quem à corporis sui habitu vocatur, qui in Coelum erigitur, quò ipsum initiasua, & origo trahunt. Maximum autem argumentum est divinitatis; si haec, in quibus versatur; humilia judicet & angusta, si exire non metuat, unde venit. Erit autem illîc, etiam antequàm hâc custodiâ exolvatur, si vitia, ad quae, à carnali corpore, malo suo hospitio, impellitur; deserat, purusque ac levis in cogitationes divinas emicet. Quarum ducem sibi habebit coelestem illam Philosophiam, quam secutus, oculis suis per coeli plagas, & assiduo lucentes globos peregrinabitur, ijs itineribus, quae, exploratione acuminis sui, pervia sunt solis meditationibus, Audi Vatem;

Mente Deos adijt, & quae Natura negavisOvid. Visibus humanis; oculis ea pectoris hausit.

In hâc sublimitate collocato, nihil videbitur magnum in rebus humanis, utpote cui aeternitas omnis, totiusque mundi nota erit magnitudo. Aurum argentumque, in quibus jacuêre tenebris, dignissima; non hoc aestimabit splendore, quo imperitorum verberant oculos, sed irretortis luminibus praeteribit, & tamen Orientem, occidentemque plagam suam faciet. Cum verò veniet dies ille decretorius, qui mixtam hoc divini humanique secernat; non illum tanquam extremum reformidabit; sed, tanquam aeterni natalem, laetus aspiciet. Corpus hoc ubi invenerat relinquet, nec quis deinde reliquus ejus futuras sit exitus quaeret. Et cum cordatissimo illo Sene hilaris exclamabit; Non me poenitet vixisse, quoniam ita vixi, ut frustrà me natum non existimem; discedo autem ex hâc vitâ, tanquam ex hospitio.

Ingratis servire nefas. Emblema XIV.

Serpentes hederae nequeunt consistere per se,

Sed duce Populeo stemmate summa petunt,

Et tamen hoc vitâ tandem complexibus orbant;

Obsequijs vinci mens malè grata nequit.

Commentarivs.

HEdera herba est perpetuò virens; quae quum per se stare non possit; arboribus & muris adhaeret. Hinc ab haerendo eam dictam putant. Sed verisimilius ejus nominis originem ab Edo deducemus; quòd arbores, atque parietes edat, & consumat. Adstipulatur Festus: Hederadicta, quòd haereat, vel quòd edita petat, vel quia, id cui adhaeserit, edat. Et vetus Poëta Laberius;

Vt hedera serpens vire; arboreas necat;

Ita me vetustas amplexu annorum enecat;

Sepulchris similis, ni nisi nomen retineo.

Hujus herbae exemplo, quidam primam & facillimam ad Plutarch. in Polit.gloriam viam ineunt, per notitiam clarorum, & illustrium virorum, deque Republicâ benè merentium, ut non aliter quàm hedera, validam amplexa arborem, unà cum eâ se erigit atquc attollit; sic illorum hominum consortio innotescant. Tamen quemadmodum hedera, vires, & vitalem illum arboris succum ac spiritum, arctis suis amplexibus impedit, atque enecat: sic saepissimè videmus, illos qui cum talibus simul & surgunt & crescunt; eò tandem insolentiae devenire, ut per quos profecerunt, & quibus omnia incrementa sua, vitam denique ipsam debent; eos de statu suo dejiciant. Vt alia omittam; insigne maximae ingratitudinis exemplum praebuit impius ille Sextilius, quiVal. Max. L. Caesarem; à quo tum studiosè, tum etiam foeliciter, gravissimi criminis reus, fuerat defensus; Cinnamae profectionis tempore profugum, à sacris perfidae mensae, & altaribus nefandorum penatum avulsum, truculento victoritradere jugulandum non exhorruit. Themistocles olim se platanis similem haberi conquestus est; sub quarum ramos, ubi tempestas & pluviae ingruunt, confugitur, ubi verò ferenitas oboritur; rami earum amputantur, & conteruntur pedibus: Idem de illo actum; cum enim patriam incolumem, claram, opulentam, principem denique Graeciae reddidisset, eòusque illam inimicam sensit, ut ad Xerxis, quem paulò ante destruxerat, misericordiam perfugere necesse habuerit. Egregiam certè ingratitudinem; quid aliud hoc, quàm cum ariete iniquam nutricationis mercedem persolvere? Anaxagoras Philosophus, quum à Pericle, curis publicis occupato, jam senex negligeretur; capite obvolut, vitam inediâ finire decrevit; Periclem itaque casu adventantem, & seriò, sed serò lamentantem, quòd talem in Republicâ gerendâ consiliarium amitteret; hâc voce allocutus est; Quibus lumine opus est, hi oleum lucernae assundunt. Verum hercle essatum, & optimè quadrans in ingratos, quos diversis locis ita perstringit Comicus,

Nihil amas, cum ingratum amas, neque tipulae levius pondus, quàm fides ejus;

Si quid benefacias, levior pluma est gratia,

Si quid peccatum est, plumbeas iras gerit.

Ad Demon.Isocrates eos canibus alienis comparat, quibus licet benefiat, tamen in posterum admordent, & allatrant. Quarè ironicè Theocritus inquit;

In Hodaepor.Pasce canes, qui te lanient, catulosque luporum;sentiens, scilicet, minimè eos esse fovendos, ne miseri Actaeones à privatis discerpamur canibus; quoniam, ut testatur Mimus,

Malevolus semper suà naturâ rescitur.AEschylus;

Catulum Leonis alere in urbe non juvat,

Magis cavendum ne Leones nutrias,

Quos qui educarit; ejus & mores ferat.

A minimis quoque sibi timendum. Emblema XV.

En ego qui terror cunctis incedo per orbem;

Solius Culicis spicula dira tremo:

Ne nervis confide tuis; Nam parvula queque,

Dum minimè credis, quo perimamur habent.

Commentarivs.

MOnemur hoc Emblemate; nihil tam firmum esse, cui periculum non sit ab invalido. Sic Leo aliquandò minimarum avium pabulum fit, & ferrum rubigo consumit. Arbores magnae diu crescunt; momento extirpantur. Sylva multarum aetatum unâ horâ fit cinis. Xiphus piscis, Latinis Gladius, ipsis Balaenis (teste AEliano & Plinio) formi-dabilis; ab AEstro, sive Asylo, infecto vix aranei magnitudinis; percitus, in furorem adigitur, ita ut saepè in terram, vel naves exsiliat, donec tandem immensos cruciatus cum morte commutet. Quod animadvertentes, nimiam nostri fiduciam paululum ponamus, & cogitemus, eum, qui jam in rerum est cumulo, cras posse esse in tumulo:

Seneca.Vos quibus Rector maris atque terrae

Ius dedit magnum necis, atque vita,

Ponite inflatos tumidosque vultus,

Quicquid à vobis minor extimescit;

Major hoc vobis Dominus minatur:

Omne sub regno graviore regnum est.

Horatias;

Regum timendorum in proprios greges Reges in ipsos imperium est Iovis.

Olim hi versus contrà Imperatoris Maximini senioris crudelitatem prolati sunt:

Qui ab uno non potest occidi, à multis occiditur,

Elephas quidem grandis est, & occiditur,

Leo fortis est, & tamen occiditur,

Tigris acerrimus est, & occiditur:

Cave multos, si singulos non times.

Vna enim cervix Regis est, at plurimae sunt subditorum manus; & qui suam negligit, in cujuslibet vitam jus habet. Haec exempla Principes moneant, ut humanitatis gloriam aucupentur, amentque cum nomine Maximi, jungere etiam nomen Optimi, certi certissimum esse munimentum, munimento non egere, sed solo subditorum amore stipari, Quia,

Claud.Non sic excubiae, nec circumstantia tela; Quàm tutatur amor.

Fortitudini jungendus astus. Emblema XVI.

Quid sibi vult rabido Vulpes conjuncta Leoni?

Scilicet ut Vires adjuvet usque Dolus.

Commentarivs.

DIcebat olim Lysander; Si Leonis exuvium non sussicit; adde vulpinum: Innuere volens; quum res viribus obtineri non possit, adhibendum esse Dolum; Et quumPaccuvius. contendi nequitum est; clam tendendam esse plagam. Hic Lysander, quemadmodum in ejus vitâ memorat Plutarchus, irridere solitus est eos, qui veluti ab Hercule prognati, bella apertis viribus, citraque dolum, gerenda esse censerent. Simile huic Lysandri, Maro etiam approbare videtur, cum inquit;

Lib. 2. AEneid.Mutemus clypeos, Danaumque insignia nobis Aptemus, dolus an virtus quis in hoste requirat.

Plutarch. in Vit. Syll.Carbo olim Syllae dixisse memoratur, se bellum gerere cum Vulpe & Leone; quorum uterque habitabat in animo Sylla, sed magis se à Vulpe timere sibi, quàm à Leone. Et hodie videmus, magis astatiam in bello, quàm vires exerceri, cum ingentibus illis, & exsecrandis machinis bellicis, atque bombardis, fortissimi quique, &, Homeri verbo, θυμολέοντες, ab imbellissimo timidissimoque homuncionc saepè tollantur.

Ab imbellibus nulla victoria. Emblema XVII.

Iacentem Leporem Canis lacesset

Rarò; sternere posse cursitantem

Gaudet: Sic generosus ardor ille

Heroüm; modò strennuos fatigat:

Vires pectoris incitat fovetque

AEmulatio; quòque perstat hostis

Magis; hòc magis incitatur ardor.

Commentarivs.

DOccmur hoc Emblemate,

Parcere subjectis, & debellare superbos:Virg. AEneid. 6.

Exemplo Canis, qui (ut Pierius in Hieroglyphicis suis de Cane ait) prostratum Leporem rarissimè lacessit, sed fugientem ex naturali illa ἄπαθια quàm ocissimè insequitur. Leones prostratis parcunt, & in viros potius quàm foeminas saeviunt, non perimunt infantes, nisi magnâ fame coacti. De his sic Ovidius;

Lib. 3. Trist. Eleg. 4.Corpora magnanino satis est prostrasse Leoni,

Pugna suum finem, quum jacet hostis, habet,

At lupus, & tristes instant morientibus ursae;

Et quaecunque minor nobilitate fera est.

Et à Lucano dicitur

Nobilis ira Leonum.Quibus ferarum exemplis monemur, in eâ victoriâ, quae de vilibus reportatur hostibus, nullam inesse dignitatem, verum cum praestantibus susceptam contentionem esse in utramque partem tutam. Nam ejus victoria insignem habet gloriam, & si quid secus acciderit, praesto est consolatio. Praetereà monemur alieno sanguini tanquam nostro parcendum, & homine non esse prodigè abutendum, sed potius clementiam exercendam; quâ virtute nihil magno & praeclaro viro dignius, nihil laudabilius,

Claud. - Nam quum vincamur ab omni Munere; sola Deos aequat clementia nobis.

Terentius in Adelphis

Reipsa repperi Facilitate nihil esse homini melius, neque clementià.

Nullum ornamentum Principis fastigio dignius, quàm illa Corona, quae datur

Ob Cives servatos.

Seneca in Medea.Hoc Reges habent

Magnificum, & ingens, nulla quod rapiat dies;

Prodesse miseris, supplices fido lare

Protegere.

Haec autem gloria servandi, nemini competit, nisi majori. Legimus apum Regem non aculeo, sed ipsa majestate armari. Seneca de Clement.Voluit scilicet illum, Naturae opifex Deus, nec saevum esse, nec ultionem magno constituram petere; telumque detraxit, & iram ejus inermem reliquit. Exemplar hoc magnis regibus ingens, quos non laurus, nec duces catenati, non bracteatus lictor, non fremor Quiritum, aut arma perduellibus erepta, spoliave, queisFeretrium Ioven mactare solet, aequè clarant, quàm haec clementiae laus. Vti itaque animosè debent tanto munere Seneca eodem.Deorum, dandi auferendique vitam potentes: in his praesertim, quos sciunt aliquando suo fastigio obstitisse, hoc arbitrium adepti, ultionem impleverunt, perfeceruntque, quantum verae poenae satis erat. Perdidit enim vitam qui debet: & quisquis ex alto ad inimici pedes abjectus, alienam de capitè suo sententiam exspectavit, in servatoris sui gloriam vivet, plusque nomini ejus conferet incolumis, quàm si ex oculis ablatus esset. Novit hoc probè Antigonus, qui hostibus victis omnem libertatem concessit, & Philippus, qui Athenienses sine pretio dimisit incolumes. Caesar etiam laudatus olim fuit, quod bellum aliorum pace mollius gessisset. Magni scilicet animi est injurias in summa potentia pati, nec quicquam gloriosius Principe impuneIdem. laeso. Illud non venit in dubium, quin se exemerit turbae, & altius steterit, quisquis despexit lacessentes. Sic irritus ingenti scopulo fluctus assultat. Sic immanis fera latratus canum minimorum lenta respicit, nec unquam fando auditum, aut lectum est bubones cecidisse Poeanis arcu. Timidi & imbelles Damae non possunt mereri iram nobiliorum ferarum, & Adag.Αετὸς οὺ θηρεύει τὰς μῦιας, i. aquila non captat muscas: quod si autem à Cornice provocetur, negligit illam, sciens sibi ab illâ noceri non posse.

Noctua Minervae sacra. Emblema XVIII.

Nocte vigent sensus; hinc est sacrata Minervae

Noctua, que triplici lumine nocte videt.

Commentarivs.

Ovid. 2. Metamorp.DVabus de causis Noctua Minervae sacra est; tum quia pauciloqua (quae causa fuit cur in Cornicis locum succederet) tum quia nocte acutissimè videt. Minerva autem, Dea sapientiae, sapientes sibi quaerit consiliarios. Nullum verò sapientius consilium quàm nocturnum, quale semper est Noctuae. Plutarchus in Symposiacis, decade septima, Problemate nono, citat Platonem, qui scripserit, apud Lacedaemonios fuisse νυκτερινὸν σύλλογον, id est, nocturnum conventum gravissimorum virorum; ad quem gravissimae causae rejiciebantur. Additapud Veteres noctem εὐφρονὴν fuisse vocatam, παρὰ τὸ ἐν Φρονε̃ιν, id est, à bene sapiendo. Enim verò propter solitudinem, altumque illud silentium, vel maximè ad considerandum & consultandum de rebus gravibus nox est idoneà. Nulla enim acrior, nulla altior cogitatio, quam nocturna: quia illa mentis vis vehementior est, quum per oculorum meatus non exspirat. Scopelianus Sophista, quoniam somni parcissimus erat, noctem existimabat studijs, & exercitationi mentis, accommodam. Hinc subinde exclamabat: O nox, tu sanè maximâ ex parte consors es sapientiae Deorum. Habet enim hominis mens, in alto illo silentio, corporis sensibus jam feriatis, aliquid divinitatis, si sese intenderit ad rerum sublimium speculationem. Plautus in Epidico:

De die saepè stultividi sumus, contrà noctu Licet senatum in corde convocare consiliarium.

Audi Plinium Epist. Lib. ix. Mirè silentio & tenebris animus alitur, ab ijs quae avocant abductus, & liber, & mihi relictus. Non oculos animo, sed animum oculis sequor, qui eadem, quae mens, vident; quoties non vident alia. Cur Philosophum illum oculos sibi erui curasse putabimus, nisi quia aut melius philosopharetur, aut ut vitijs viam, quae per oculos est, eriperet? Vt enim ad Lucernae flammam, pyralles, culices, & id genus alia insecta convolant; sic ad oculos alati isti cupidines vitiorum. Homerus utroque quidem oculo captus fuit, at mentis oculis ita usus est, ut non modò Poëtis & pictoribus, sed omnibus omninò doctis facem & lucernam accenderit.

Vinum acuit ingenium. Emblema XIX.

Pegasu, & Bacchus tabulâ junguntur in unâ;

Huic latus, huic sacrum circuit ala caput:

Mens humana calens modico perfusa Lyaeo

Surgit, & ignavam deserit ales humam.

Commentarivs.

NEmo ita perfunctoriè in Poëtis versatus est, ut ignoret Pegasum Equum esse alatum, è Medusae sanguine procreatum, & ita dictum ἀπὼ τῆς πηγῆς, id est, à fonte. Cum enim in Helicona evolasset, saxum ungulâ feriens, aperuit. Qui ex eo Hippocrene, id est, fons equinus appellatus est. Huic Pegaso, sicuti & Baccho, ideo alas tribuit vetustas, quòdscilicet Vinum modicè sumptum ingenium reddat agile & alacre, &, quemadmodum versus ille apud Athenaeum innuit,

ὀινός τι χαρίεντι πέλει μέγας ἵππος ἀοιδῶ.

Plutarchus auctor doctissimus, inventionem & facundiam Vino tribuit; dum sic in Symposiacis loquitur: Quidam inter bibendum inventionis acrimoniâ & linguae facundiâ, quae in sobrijs jejuna & contracta erat, seipsos superant, ijque Vini fervore, ceu odore quodam thureo suffiri, atque expleri se sentiunt, metu, qui spiritus generosos cohibebat, exploso. Quamobrem Homerus suos Heroas, ipsumque Ulissem de rebus gravissimis & quàm maximè serijs inter pocula facit differentes, non illa quidem (ut verisimile est) pleno auro spumantia, quibus sapientia obumbratur; sed parva & rorantia, quae quum in Venas aniniumque manare & illabi coeperunt, mandragorae adinstar curas omnes sopiunt & componunt, & non obnoxiè, ac proinde verè loquendi facultatem, sine quâ nullus ingenij aut industriae usus eft, adferunt. Haec sunt

Quae lene tormentum ingenio admovent Plerumque duro,

quae nos hilari ludibundâque mente ad festivitatis portum perducunt, quaeque ex sententia Platonis ingenij fomites, virtutumque incitamenta sunt. Videmus quod plantis, idem etiam evenire nobis, illae enim si paulatim, quantumque satis est bibant, sese erigunt, & tepentis halitum favonij admittunt: Nos, si modicè flore illo Liberi Patris adspergamur, animo assurgentes, magnum quippiam & supra reliquorum mediocritatem meditamur. Hoc si alibi, in Poëtis certe dilucidè videre est, hominibus integris vitae, scelerisque puris, quorum animae cum verum illum & non fictum Pegasi liquorem largiusculè admiserint; ab omni verborum (ut ita dicam) vilitate effugiunt, & sumunt voces a plebe summotas. Itaque Horatius, cum ijs qui Gratijs sacrificant, tres tantum cyathos haurire permittat; Musarum sacris operatos novenum debere numerum supplere edicit.

Qui Musas amat impares,

Ternos ter cyathos attonitus petat

Vates: tres probibet suprà

Rixarum metuens tangere Gratia,

Apuleius lib. 4. Flor.Quantò enim Musarum cratera crebrior, quantòque meracior, tantò propior ad animi sanitatem est. Tunc per exuberans sententiaram tormentum praecipitatur liber spiritus, ut PoëtarumPetron, Arbit. scripta, potius furentis animi vaticinatio appareant, quàm relligiosae orationis sub testibus fides. Narrant Ennium bella, AEschylum tragaedias, non nisi inter Calices scripsisse: quos partus concipere, & ita omnibus numeris absolutos edere non postuissent, si potius Nymphis, quàm Baccho se devovissent;

Υδωρ γαρ πίνων χρησὸν οὐδὲν ἄν τέκης.Et ut Flaccus inquit,

Nula placere diu, nec vivere carmina possunt Que scribuntur aquae potoribus.

Hoc de sele Martialis profitetur,

Possum nil ego sobrius, bibenti Occurrunt mihi quindecim Poëtae.

Seneca de Tranquil. Anim.Nam sive Graeco Vati credimus; aliquandò & insanire jucundum est: sive Platoni; frustrà Poëticas fores compos sui pepulit: sive Aristoteli; nullum magnum ingenium sine mixturâ dementiae fuit. Non potest grande aliquid, nec suprà coeteros loqui, nisi mota mens. Cum vulgaria & solita contempsit, instinctuque sacro surrexit excellior, tunc demum aliquid cecinit grandius ore mortali. Non potest sublime quicquam & in arduo positum contingere, quamdiu apud se est. Desciscat oportet a solito & efferatur, & mordeat frenos, & rectorem rapiat suum, eòque ferat, quò per se timuisset ascendere. Quod non aliter, quàm modici vini beneficio fiet. Ita at valdè mihi Dircaeus ille Cygnus, quamvis multa aura illum levet, errasse videatur; dum cantus suos sic auspicatur; Αρισον μὲν ὕδωρ: Nisi forte Ismenus patriae suae Fluvius, non aquâ, sed vino decurrerit. Aliter certè ille vatum pater Homerus sensit, qui nimium decantandis vini laudibus à plerisque vinosus arguitur. Et quidem si verum excutiamus, re ipsâ hoc comprobavit: Ita enim vitam suam, in morem Cicadae, instituit, ita obijt, ut nec Codicillos, nec Legatum facere necesse habuerit, sed sibi ipse haeres exstiterit. Et cum septem urbes de Natalibus ejus certarint, vix duo mendici propter baculum, & peram digladiati sunt. A Poëtis ad gravissimos illos Romuli nepotes transeo, qui, ut est ingenium humanitatis, etiam plusculam innoxiae hilaritati indulgere non dubi-tarunt. Scimus priscam illam intonsi Catonis virtutem saepè mero caluisse, & virum illum durissimum, coram quo Romam peccare puduit, frontem severam & rugas inter amicos quibus sese dabat explicuisse. Probè enim callebat cordatus vir, hominem publicis negotijs occupatissimum, remissum quidem aliquandò aninum posse habere, nunquam solutum,

Siccis omnia nam dura Deus proposuit, nequeHorat. Mordaces aliter dissugiunt sollicitudines.

Zeno interrogatus cur quum esset severus, tamen in convivio hilaresceret, lepidè respondit; Et lupinum quum sit suâ naturâ amarum, tamen aquâ maceratum dulcescere. Hinc ille omnium leporum & facetiarum pater Anacreon inquit:

Πίωμεν οὐν τ' οἶνον

Τὸν τοῦ καλου Λυαίου

σὺν τω δὲ πίνειν ἡμας

Εὕδουσιν αἱ μέριμναι

Ergò merum bibamus

Pulchrum merum Lyaei;

Bibendo namque vinum

AErumna dormit omnis.

In degeneres magnorum patrum filios. Emblema XX.

Aspice latrinas, nitido quas lumine Titan

Lustrat, & in tenebris non latuisse sinit:

Talis is est; quisquis, nullâ laudabilis arte,

Patriciâ tantum nobilitate tumet.

Commentarivs.

VErissimè Marius apud Sallustium inquit; Quantò vita majorum praeclarior, tantò posterorum socordia flagitiosior est. Vt enim turpitudo objectu lucis insignior, atquc conspectior fit: sic illa Parentum merita, & splendor, degenerantium filiorum notas detegunt. Patet hoc in Scipionis Africani, Quinti Fabij Maximi Allobrogici, & MarciTullij Ciceronis; non Filijs, sed teterrimis portentis, & (ut ille dicebat) benè natis asinis, quos heroum illorum Parentum facta, non illustrarunt; sed prodiderunt, & ridendos toti orbi propinarunt, ita ut fatius fuisset illos latuisse; quàm in tam clarâ luce à parentibus suis collocatos esse. Quia (ut Iuvenalis inquit)

Omne animi vitium tantò conspectius in se Crimen habet, quantò major qui peccat habetur.

Cicero in officijs; Si quis ab ineunte aetate habet causam celebritatis, & nominis, aut à patre acceptam, aut aliquo casu à Fortunâ; in hunc oculi omnium conjiciuntur, atque in eum, quid agat, quomodò vivat, inquiritur, & tanquam in clarissimâ luce versetur; ita nullum potest esse illius obscurum dictum, aut factum. Et sic in maximâ Fortunâ minimum licentiae est. Scivit hoc Pindarus, quum aurea haec dicta, ad Hieronem Siciliae Regem proferret;

Attamen (melior enim miseratione invidia)

Ne omitte honesta; guberna

Iusto clavo populum,

Veracemque ad incudem

Fabrica linguam,

Si enim vel leve eruperit;

Magnum feretur

Abs te; multorum dispensator

Es: multi testes utrisque fidi.

Claudianus ad Honorium;

Hoc te praetereà crebro sermone monebo

Vt te totius medio telluris in orbe

Vivere cognoscus; cunctis tua gentibus esse

Facta palam, nec posse dari regalibus unquam

Secretum vitijs; nam lux altissima Fati

Occultum nihil esse sinit, latebrasque per omnes

Intrat, & abstrusos explorat Fama recessus.

Videant nunc Heroum Filij, in excelso aetatem agentes, quàm honorisica necessitas illis incumbat, insistemdi vestigijs majorum bene praecedentium. Videant quot oculis, immo potius quàm toti mundo satisfaciendum sit; procul dubio quod vis animi non daret, conferet vis pudoris, & ad ignaviam profligandam, quod propria virtus non valeret, valebit spectator. Apud Plautum ille sic ait; quamvis alio sensu;

Eo sum genere natus, magna me facinora decet essicere, Quae post mihi clara, & diu clueant.

Ita statuamus; incitamenta nobis esse debere, & faces, gesta nostrorum parentum; non desidiae tibicines, & (ut ille dicebat) velamenta nequitiae. Ne sancti eorum manes, nostro vitio, probrosum illud dictum audire cogantur;

Fuêre quondam strennui Milesij.Bene monet Lysiteles apud Comicum;

In Trinummo.Itane tandem Majores famam tibi tradiderunt tui,

Vt, virtute eorum anteparta, per flagitium perderes?

Atque honori posterorum tuorum ut vindex fieres?

Tibi Paterque Avosque facilem fecit, & planam viam

Ad quaerendum honorem, tu fecisti ut difficilis foret,

Culpâ maximè & desidià, tuisque stultis moribus,

Praeoptavisti amorem tuum ut virtuti praeponeres,

Nunc te hoc pacto credis posse obtegere errata:

Cape sis Virtutem animo, & corde expelle defidiam,

In foro operam amicis da, haud in lecto amicae, ut solitus es;

Si istuc, ut conare, facis indicium, tuum incendes genus,

Tum igitur cibi aqua erit Cupido, genus quî restinguas tuum,

Ne scintillam quidem relinques, genus quî congliscat tuum,

Is est honos homini pudico; meminisse officium suum.

Reperatum urbi praefectum, Rex Athalaricus, quondam ita hortatus fuit; Redde laudes posteris tuis, quas tu à majoribus accepisti. At, proh inversi mores, quotusquisque est, qui id cogitet? Partae quisque gloriae potius securè indormit, quàm de amplificandâ laboret. Hinc Nobiles multos videmus, & paucos, multi cinguli jus habent; pauci meritum. Satis beatos, satis illustres sese existimant, virtute patrum, non secus ac si fama eorum legari posset, & non quaeri debeat. Hi sunt, qui alios, omnia incrementa sua sibi debentes, prae se contemnunt: quos appositè hoc heroico dicto percutiemas: Meum genus à me incipit, tuum in te desinit. Olim Anacharsis, exprobranti sibi Attico cuidam, quòd Scytha esset; respondit; Mihi quidem probro est patria mea, sed tu patriae tuae. Bradeae etiam, jactanti apud populum nobilitatem suam; in calceis eam tantum habere fuit exprobratum. Antigonus; quum quidam fortissimi patris ignavissimus filius, stipendia patris rogaret; Ego, inquit, adolescenspropter cujusque fortitudinem, non propter paternam, stipendia numero. Et certè, quum in omni laude, vel existimatione; illa propriè excutienda sint, quae cujusque sunt; & quum magnos homines non Fortunâ; sed virtute metiri debeamus; quis tam perversi animi ut Catonem Vatinio praeferre dubitet? Quis fortem illum Iphicratem, & magnum bellatorem, cui nobiles non erant avi, nec fulgidum titulis genus, sed clara virtus; Harmodio non praeferat? Invenalis ita sensit;

Malo pater tibi sit Thersites, dummodò tu sisSat. 8.

AEacida similis, Vulcaniaque arma capessas;

Quàm te Thersitae similem producat Achilles.

Idem in eâdem Satyrâ;

Haec satis ad Iuvenem, quem nobis fama superbum

Tradit, & elatum, plenumque Nerone propinquo:

- Sed te censeri laude tuorum

Pontice noluerim; sic ut nihil ipse futurae

Laudis agas; Miserum est alienae incumbere Famae.

Plutarchus; τίς πατέρ' αἴνὴσει; εἰ μὴ εὐδαίμονες ὑοὶ, quis patrem laudabit, nisi infoelices filij? Vt itaque finiam, & ad alia me conferam; hoc à Velleio Paterculo, tanquam ex Apollinis tripode accipe; Optimus quisque nobilissimus, & in cujuscunque animo virtus inest, ei plurimum est tribuendum;

Virtute docet, non sanguine niti.Claud.Et, non si magnus eris, bonus eris, sed magnus si bonus. Nemo igitur desperet; Bona enim Mens omnibus patet, omnes hâc Zeno.sumus nobiles, &c

Nullus degener exstat,

Ni vitijs pejora fovens,

Proprium deserat ortum.

Quia autem Sallustij Marium, in principio hujus commentarij, citare coepi; non potui non, totam ejus orationem, in quâ vera Nobilitatis origo deducitur; hîc addere. Tu Lector lege, & intellege.

Scio, ego, Quirites, plerosque non isdem artibus imperium à vobis petere, &, postquàm adepti sunt, gerere: primò industrios, Supplices, modicos esse, dein per ignaviam & superbiam aetatem agere. sed mihi contrà videtur: nam, quo pluris est Resp. quàm consulatus, aut praetura, eò majore curâ ad-ministrari, quàm haec peti debere. neque me fallit, quantum cum maximo beneficio vestro negotij sustineam. bellum parare, simul & aerario parcere; cogere ad militiam eos, quos nolis offendere; domi, sorisq́ue, omnia curare; & ea agere inter invidos, occursantes, factiosos; opinione, Quirites, asperius est. Adhoc, alij si deliquère, vetus nobilitas, majorum facta fortia, cognatorum & assinium opes, clientelae multe, omnia haec praesidio adsunt. mihispes omnes in memet sitae: quas necesse est innocentiâ, & virtute tutari: nam alia infirma sunt. Et illud intellego, Quirites, omnium ora in me conversa esse; aequos bonosq́ue favere: quippe benefacta mea Reip. procedunt: nobilitatem locum invadendi quaerere. quò mihi acrius adnitendum est, uti neque vos capiamini, & illi frustrà sint. ita ad hoc aetatis à pueritiâ fui, ut omnes labores, pericula consueta habeam, que ante vestra beneficia gratuitò faciebam, ea uti, acceptâ mercede, deseram, non est consilium, Quirites. Illis difficile est in potestatibus temperare, qui per ambitionem sese probos simulavere: mihi, qui omnem aetatem in optimis artibus egi, benè facere jam ex consuetudine in naturam vertit. Bellum me gerere cum Iugurthâ jussistis: quam rem nobilitas aegerrimè tulit. quaeso, reputate cum animis vestris, num id mutari melius sit, si quem ex illo globo nobilitatis ad hoc aut aliud tale munus mittatis, hominem veteris prosapiae, ac multarum imaginam, & nullius stipendij; scilicet uti tantâ in re ignarus omnium trepidet, festinet, sumat aliquem ex populo monitorem officij sui, ita plerumque evenit, uti, quem vos imperare jussistis, is sibi imperatorem alium quaerat. At ego scio, Quirites, qui, postquàm Consules facti sunt, acta majorum, & Graecorum militaria praecepta legere coeperint, homines praeposteri, nam gerere, quàm fieri, tempore posterius, re atque usu prius est. Comparate nunc, Quirites, cum illorum superbiâ me hominem novum. Quae illi audire & legere solent, eorum partem vidi, alia egomet gessi. quae illi literis, ea ego militando didici, nunc vos existimate, dicta an facta pluris sint. Contemnunt novitatem meam, ego illorum ignaviam, mihi fortuna, illis probra objectantur. quanquam ego naturam unam, & communem omnibus existumo, sed fortissimum quemque generosisimum esse. ac si jam ex patribus Albini, ac Bestiae quaeri posset, mène, an illos ex se gigni maluerint: quid responsuros creditis, nisi, sese liberos quàm optimos voluisse? Quod si jure despiciunt me: faciant idem majoribus suis;quibus, uti mihi, ex virtute nobilitas coepit. invident honori meo: ergo invideant labori, innocentiae, periculis etiam meis, quoniam per haec illum cepi. verùm homines corrupti superbiâ, ita atatem agunt, quasi honores vestros contemnant:ita hos petunt, quasi honestè vixerint. ne illi falsi sunt, qui diversissumas res pariter exspectant, ignaviae voluptatem, & praemia virtutis. Atque etiam,

cùm apus vos, aut in Senatu verba faciunt, majores suos extollunt; eorum fortia facta memorando clariores sese putant: quod contrà est. nam, quantò vita illorum praeclarior, tantò horum socordia flagitiosior. & profectò ita se res habet, majorum gloria posteris lumen est, neque bona eorum, neque mala in occulto patitur. Hujusce rei ego inopiam patior, Quirites; verùm, id quod multò praeclarius est, meamet facta mihi dicere licet. nunc videte quàm iniqui sint. qoud ex alienâ virtute sibi arrogant, id mihi ex meâ non concedunt. scilicet quia imagines non habeo, & quia mihi nova nobilitas est. quam certè peperisse melius est, quàm acceptam corrupisse. Equidem ego non ignoro, si jam mihi respondere velint, abundè illis sacundam, & compositam orationem fore. sed in maxumo vestro beneficio, cùm omnibus locis me, vosq́ue maledictis lacerent, non placuit reticere: ne quis modestiam in conscientiam. nam me quidem animi sententiâ, nulla oratio laedere potest. quippe vera, necesse est benè praedicet: falsam vita, moresque mei superant. sed quoniam restra consilia accusantur, qui mihi summum honorem, & maxumum negotium imposuistis: etiam atque etiam reputate, num id poenitendum sit. Non possum, sidei caussà, imagines, neque triumphos, aut consulatus majorem meorum ostentare: at, si res postulet, hastas, vexillum, phaleras, alia dona militaria, praetereà cicatrices adverso corpore. hae sunt meae imagines, haec nobilitas, non hereditate relicta, ut illa illis, sed quae ego plurimis meis laboribus & periculis quaesivi. Non sunt composita verba mea: parum id facio. ipsa se virtus satis ostendit: illis artificio opus est, ut turpia facta oratione tegant. neque litteras Graecas didici. parum placebat eas discere, quippe quae ad virtutem doctoribus nihil prosuerunt. at illa multò optuma reip. doctus sum, hostes ferire, praesidia agitare, nihil metuere, nisi turpem samam: Hiemem & aestatem juxtà pati, humi requiscere; eodem tempore inopiam & laborem tolerare. his ego praeceptis milites hortabor: neque illos arctè colam, me opulenter; neque gloriuam meam laborem illorum faciam; hoc est utile, hoc cicile imperium. namque, cum ture per mollitiem agas, excercitum supplicia cogere, hoc est, dominum, non imperatorem esse, haec, atque talia majores vestri faciundo, seq́ue, remq́ue publicam celebravère. quis nobilitas freta, ipsa dissimilis moribus, nos illororum aemulos contemnit; & omnes honores non ex merito, sed quasi debitos à vobis repetit. caeterùm homines superbissimi procul errant. Majores eorum omnia, quae licebat, reliqêre, divitias, imagines, memoram sui praeclaram: virtutem non reliquere, neque poterant: ea sola neque datur dono, neque accipitur. Sordidum me, & incultis moribus ajunt, quia parum scitè convivium exorno, neque histrionem ullum, neque pluris pretij cocum, quàm villicumhabeo, quae mihi lubet confiteri, Quirites. nam & ex parente meo, & ex alijs sanctis viris ita accepi, munditias muleribusm viris laborem convenire, om nibusq́ue, bonis oportere plus gloriae, quàm divitiarum esse. Quin ergo, quod juvat, quod carum aestimant, id semper faciant: ament, potent: ubi adolessentiam habuère, ibi senectutem agant, in convivijs, dediti venetri, & turpissime parti corporis: sudorem, pulverem, & alia talia relinquant nobis, quibus ea epulis jucundiora sunt.

Quod citô fit, citò perit. Emblema XXI.

Quo flamma fumo clarius sese exerit;

Hòc est minus vivacior;

Namque imminentis finis, est maturitas

Praecursor, atque nuncius:

Rarò perennat ingenï praecox vigor,

Puerque qui spirat virum.

Commentarivs.

QVintilianus inquit; praecox illud ingeniorum genus rarissimè pervenire ad frugem: & vulgò asserunt; qui pueri adhuc, & usque à cunabulis sapiunt, scientiasquead suorum mensium calculos numerant; eos vel citò occidere; vel in illam stultitiam, quam infantes declinarunt; senes incurrere. Quod Actius approbare videtur, qui apud Aulum Gellium ait; sibi in juvenilibus ingenijs, itidem ut in pomis immaturis, placere acerbitatem; nam haec demum maturescunt. Porrò maturitas tempestivam adfert suavitatem , reliqua antè tempus putrescunt. Foeminae quae maturius pariunt, citius senescunt: Velut in Calignis, Indiae gente, quinquennes pariunt, & octavum annum non excedunt. Floret prima Amygdalus, postrema parit. Salix citò semen profert, & perdit. Itidem nimis praecocia illa ingenia, quae animalibus istis, quae ἡμερόβια vocamus, penè sunt similia; tam properè occidunt, quàm nascuntur. Leonis catuli informes nascuntur, vix egrediuntur semestres, non moventur, nisi bimestres; ita etiam, quae egregia futura sunt, ferò proveniunt, & lentis auctibus absolvuntur. Scivit hoc In Apol. 2.Apuleius, quum diceret; odi puerulum praecoci sapientiâ, quem cum Sophocle ἀνδρὸπαιδα vocare possumus. Cur autem praecocia illa ingenia rarò diuturna sint; haec (ni fallor) causa est; quia, quicquid ad summum pervenit, tendit ad exitum. Nec ultimum tempus exspectant, quae primo Vere maturuerunt; In rerum natura celer, nimisque praecox cucurbita se in altum cacumen brevi admodum temporis spatio effert, & quum de se quid magni promittere videtur, deficit. Sic ingenia quò illustriora sunt, eò breviora; Nam ubi incremento locus non est, vicinus adest occasus. Difficilis in perfecto mora est, naturaliterque, quod procedere non potest, recidit.

Typus Regis. Emblema XXII.

Excubias grus sola gerit, pars caetera dormit

Tuta, nec infidos sperat ab hoste dolos:

Grus notat haec Regem, vigilantem pro grege, qui si

Dormiat; incautum vastet ovile lupus.

Commentarivs.

PLinius Naturalis Historiae Lib. x. Cap. xxii. haec sequentia de Gruibus commemorat: Inducias habet gens Pygmea, abscessu Gruum cum ijs dimicantium. Immensus est tractus quò veniunt, si quis reputet, à mari Eoo. Quandò proficiscantur consentiunt; volant ad prospiciendum, altè, Ducem, quem sequantur eligunt; in extremo agmine, per vices quiexclament dispositos habent, ut gregem voce contineant. Excubias habent nocturnis temporibus. Excubitor lapillum pede sustinet, qui laxatus somno, & decidens, indiligentiam coarguat. Caeterae dormiunt capite infrà alam condito, alternis pedibus insistentes. Dux erecto provider collo & praedicit. Haec ille: Quibus typum nobis, & subditorum, & veri Regis, proponit. Vt enim Dux ille Gruum, alijs dormientibus, erecto collo providet: sic verum Regem, pro subditis vigilantem, & oculatum πρόσσω, καὶ ὀπίσσω, id est, à fronte, & à tergo (secundum Homerum) esse oportet: & (ut Plautus in Aululariâ inquit) in occipitio quoque habere oculos debet. Plutarchus in Commentario de Iside & Osiride refert; in Hieroglyphicis AEgyptiorum picturis, Regis simulachrum fuisse Oculum: quo scilicet vigilantia, cum rectâ, justâque rerum administratione, significabatur. Hinc Graeci ἀνακτας reges dixerunt, ut Plutarchus interpretatur, ἀπὸ τοῦ ἄνακως ἐχειν,In praefat. Novell. 8. in princ., quod est curam gerere: Imperator Iustinianus memor fuit; dum ait, se noctes ducere insomnes; ut quictem posteris praeparet. Et Silius Italicus inquit;

Lib. 3.Turpe duci totam somno traducere noctem, O Rector Lybiae vigili stant bella magistro.

Est enim Rex, quemadmodum Plato in Politicis afferit ὡς θεὸς ἐξ ἀνθρώπων, id est, Deus quispiam humanus, qui eligitur, non ut se molliter curet, sed ut per ipsum, ij qui elegerunt, benè beatèque agant. Malè ille se gerit, qui ex magnâ Fortunâ licentiam tantum usurpat; qui non curis intentus, sed stupris, & adulterijs principem agit, at verus, bonusque, sciat, maximo imperio Homerus.maximam curam inesse. Cumque sit ποιμὴν λαῶν; scire debet; civium non servitutem sibi traditam, sed tutelam, nec Rempublicam suam esse, sed se Reipublicae. Monet hoc Poëta:

Lucianus lib. 9.Tu cirem, Patremque geras, tu consule cunctis, Non tibi; nec tua te moveant, sed publica damna.

Ille vitâ suâ & moribus alijs praeeat; quia

Claud.Non sic inflectere sensus Humanos Edicta valent, quàm vita regentis.

Exemplo Catonis, qui

Ipse manu sua pila gerens, praecedit anbeli

Militis ora pedes, monstrat tolerare labores;

Non jubet, & nullâ vebitur service supinus,

Carpentoque sedens, somni parcissimus ipse est,

Vltimus haustor aquae, quum tandem fonte reperto,

Indiga cogatur latices potare juventus,

Stat dum lixa bibat:

Sapiens, quô foelicior; eò modestior. Emblema XXIII.

Quò se quadrigis altius tollit suis,

Diale lumen Cynthij;

Hòc & vagantum de suis rotis jacit

Vmbras minores corporum.

Benè praeparatum pectus, & prudentiae

Succis recoctum; quò magis

Fortuna vulta lubrico favet, catè

Hòc se gerit submissius.

Commentarivs.

HOc Emblemate proponitur veri Sapientis animus; qui, quemadmodum Sol, dum in meditullio coeli consistit, exiguas jacit tenebras; ita etiam, quò altius eum Fortuna evexit, hòc magis se reprimit, sciens omnium extrinsecus advenientium bonorum lubricam, & incertam esse possessionem, saepèque Dominum suum mutantem. Cautus gubernator in tranquillitate tempestatem, in tempestate tranquillitatem exspectat; hunc etiam imitatur Sapiens, qui

Rebus angustis animosus, atqueHorat, in Odis.

Fortis apparet, sapienter idem

Contrabit vento nimium secundo

Turgida vela.

Contrà insolentes illi, &, dulci Fortunâ ebrij, cum PindaricoOlymp. ode. 1. illo Tantalo μέγαν ὄλβον καταπέψαι οὐ δύνανται, id est, magnam foelicitatem concoquere non possunt. Et ut quivis non facile multam vini fert; sic hi non abundantem Fortunam. Quicquid leve est in animo; secundâ se aurâ sustollit. Statuunt cum Plautino illo

Secundas Fortunas decere superbias.In Sticho.

Talem animum sic perstrinxit Archidamus Agesilai filius, qui cum, post conflictum apud Cheronaeam habitum, litteras à Philippo Macedonum Rege acerbius scriptas accepisset, Respondit; Si metieris umbram tuam, haud quaquam reperies illam factam majorem, quàm erat ante victoriam. Sapiens longè aliter, qui in hâc rerum affluentiâ modesto, composito, & bene ordinato est animo, altè sibi hoc Terentij imprimens,

Ah Demea, hoc tu facito, ut tecum animo cogites;In Adelph.

Quàm vos facillimè agitis, quum estis maximè

Potentes, dites, fortunati, nobiles,

Tum maximè vos aequo animo aequ.. noscere

Oportet, si vos vultis perhiberi probos.

Etenim habet has vices conditio mortalium, ut adversa ex secundis, secunda ex adversis nascantur: Si quis laetioris Fortuna radius affulget, ecce minantis & novercantis simul umbra adest, & vestigia premit, aut excipit,

Ita Dijs placitum, voluptati ut Moeror comes consequatur, Quin incommodi plus, malique illicò adsit, boni si quid obtigit.

Boëtius lib. 2. Pros. 2.Quid Tragoediarum clamor aliud deflet, nisi indiscreto ictu Fortunam foelicia regna evertentem? Hinc plerosque veterum Sapientum, menioriae proditum est exoptasse, ut inter secundos prosperosque successus, nonnihil adversi sibi eveniret. Quod nequaquam ratione caruit: tum ne elato nimis animo pellacissini monstri Fortunae mole corruerent; tum quòd ita judicarent ejus vitae, cujus tractus nullam habuisset offensionem, miserrimum exitum aliquando esse reservatum. Cujus rei Homerum quoque testem habemus, qui eo in coeli limine, unde animas nostras ad decurrendum aetatis hujus spatium dimitti putavit, duas constituit urnas: alteram bonis omnibus refertam, alteram malis: Quae pro beneplacito mixta, Iuppiter distribuit, cuicunque Bonoque maloque. Et Chilon dicere solebat, Deum τὰ μὲν ὑψηλὰ ταπεινοῦν τὰ δὲ ταπεινὰ ὑψοῦν, id est, erecta dejicere, dejecta erigere. Hodie magnus es, cras alius, aut nullus. Iugurtham in carcere, Perseum in custodiâ objisse scimus. Quae denique potentia est, cui non parata sit ruina, proculcatio, dominus, & carnifex? Nec magnis ista intervallis divisa, horae Seneca de Tranq. Animi.momentum interest inter solium, & aliena genua. Locuples es? nunquid ditior Pompeio? cui cum Cajus vetus cognatus, novus hospes, aperuisset Caesaris domum, ut suam clauderet, defuit panis & aqua, quum tot flumina possideret in suo orientia, in suo cadentia, mendicavit stillicidia; fame ac siti perijt in palatio cognati, dum illi haeres publicum funus esurienti locat. Honoribus summis functus es? nunquid aut tam magnis aut tam insperatis quàm Seianus? Quo die illum Senatus deduxerat, populus in frusta divisit: in quem quicquid congeri poterat Dij hominesque contulerant, ex eo nihil superfuit, quod Carnifex traheret. Rex es? non ad Craesum te mittam, qui rogum suum & accendi & extingui vidit; factus non regno tantum, sed etiam morti suae superstes. Ptolomaeum Africae regem, Armeniae Mitridatem, inter Caianas custodias vidimus, alter in exsilium missus est, alter ut meliori fide mitteretur optabat. In tantâ rerum sursum ac deorsum euntium versatione, si non quicquid fieri potest, pro futuro habes; das in te vires rebus adversis, quas infregit quisquis prior vidit. Idcircò

Claud. lib. 2 in Ruff.Desinat elatis quisquam confidere rebus,

Instabilesque Deos ac lubrica Numina discat.

Illa manus, qua sceptra sibi gestanda parabat,

Cujus se toties submisit ad oscula supplex

Nobilitas, inhumata diu, miseroque revulsa

Corpore, seralem quaestum post fata poposcit.

Aspiciat, ne quis nimium sublata secundis

Colla gerat, trivijs calcandus spargitur ecce,

Qui sibi Pyramidas, qui non cedentia templis

Ornatura suos exstruxit culmina manes,

Et qui Sydonio velari credidit ostro,

Nudus pascit aves: jacet en, qui possidet orbem,

Exigue telluris inops, & pulvere raro

Per partes tegitur, nusquam, totiesque sepultus.

Ars Naturam juvat. Emblema XXIV.

Sponte suâ unigenum fert tantum Arbuscula fructum;

Ast eadem varios instione parit:

Naturam quicunque rudem non excolit, ille

Semper idem est; cultu fit sibi dissimilis.

Commentarivs.

CVm tota ratio foelicitatis humanae, his tribus potissimum rebus constet; Naturâ, Ratione, & Exercitatione: & Natura sit docilitas ac propensio nobis insita, ad res honestas; Ratio, doctrina quae monitis constat & praeceptis; Exercitatio, usus ejus habitus, quem Natura, sive Deus nobis insevit; vehementer medius fidius mihi errare videntur;qui satis esse putant nasci, coacamque naturam in tenebris suis marcere, & torpere sinunt. Vt enim fructus aut unius tantum generis, aut utplurimum insipidos gignit arbor, citrà curam insitionis; ut agri non solum nullas fruges, sed tribulos, carduos & lolium producunt, si non excolantur, exculti verò innuniera & varij generis frumenta pariunt: sic homo, nisi Naturam, nobile illud Dei depositum, doctrinâ excolat, tanquam rudis massa, & cui nulla forma est inducta, in hoc mundi theatro versatur; secus in se uno omnia habet, nullaque est disciplina quam non apprehendat, si praeceptionibus, & exercitatione institerit. Omnibus enim Deus (ut Seneca inquit) fundamenta dedit, semenque virtutum, quod doctrinà suscitatur, non secus ac scintilla, levi flatu adjuta, ignem suum explicat. Testatur id Boëtius,

Intus est hominum vigor Arce conditus abdità.

Et alio loco idem,

Haeret profectò semen introrsum Veri

Quod excitatur ventilante doctrinâ,

Nam cur rogati sponte recta censetis

Ni mersus alto viveret somes corde?

Et si Platonis Musa personat verum,

Quod quisque discit, immemor recordatur.

Libet hîc addere elegantissimos magni illius Scaligeri versus;

Istos animi igniculos, seminaria ista,

Queis sevit agros ingeni, beata rerum

Natura parens, studijs augescere par est,

Aut splendor abit perdicus aerugine tetrà.

Indigni certè tantis Dei muneribus qui haec ncgligant & putrescere sinunt, quum alioqui, si bonus cultor ea excepisset, similia origini suae divinae prodijssent, & paria his, ex quibus orta sunt, excrevissent: nunc, quia colonum negligentcm sortita sunt, necantur, & purgamenta pro frugibus pariunt. Apuleius asserit hominem nec perfectè bonum, nec malum nasci, sed utriusque semina ei à naturâ indita, quae institutione in hanc, vel illam partem emicant. Vide quantum valeat ille cultus, cui (quod Demosthenes de Pronunciatione dicebat) prima, secunda, & tertia debentur. Quamvis autem Natura quosdam à seimpetus sumat; excolendo tamen perficienda est. Dicet hoc Romanae fidicen Lyrae;

Doctrina sed vim promovet insitam, Rectique cultus pectora roborant.

Animadvertit & hoc Vegetius in Militari suâ doctrinâ, dum ait; Paucos viros fortes natura procreat, bonâ institutione plures reddet industria. Haec est, quae Elephantem faciat funambulum, morionem Asinum. Et ad quid non fingat hominem, animal omnis Disciplinae capax? Vincamus itaque, aut saltem adjuvemus, Naturam diligentiâ, excludamus torporis somnium.

Rationis cum Affectibus bellum. Emblema XXV.

Vt dira Serpens semper in solo repens,

Ciconie perenne concitat bellum;

Sic villis illa turba Mentis, Affectus,

Rationis altae regium impetunt callem.

Commentarivs.

EX hieroglyphicis sculpturis, petitum Emblema. AEgyptij enim, quum internum illud Affectuum cum Ratione bellum designarent; Serpentem cum Ciconia belligerantem depingebant. Scribit autem Plinius Naturalis Historia Lib. x. Cap. xxiii. Ciconias esse Serpentum exitium, eâque de causâ tantum eis honoris haberi solitum, ut in Thessaliâ capi-tale fuerit occidisse Ciconiam. Notamus verò & nos, cum AEgyptijs per hoc Emblema, Affectuum cum Ratione praelium; quo nec periculosius aliud, quia occultum, & domesticum, nec saevius, quia cum plus quàm Cadmeis hostibus, nec unde major gloria, quia nobiscum est. Etenim voluptatem vicisse, voluptas maxima est, nec ulla major est victoria, quàm ea, quae de cupiditatibus nostris refertur. Qui hostem vicerit illo fortior fuit; qui libidinem repressit seipso fortior fuit. Porrò nemini ignotum est; Erasin. in Mili. Christ. Hominem esse prodigiosum quoddam animal, constans duabus partibus, Animâ scilicet, & corpore, illâ velut numine quodam, hoc tanquam vili pecude, Siquidem corpore usque adeò reliquo brutorum generi non praestamus, ut omnibus dotibus non inveniamur inferiores; Animâ verò, adeò divinitatis sumus capaces, ut ipsas etiam Angelicas mentes liceat praetervolare. Lips. in Const.Iunctae hae inter se sunt partes, sed concordiâ quâdam discordi; nec facile inter eas convenit, utique cum de imperio agitur, aut servitute; regere enim utraque vult, & magis illa, quae non debet. Terra attollere se suprà ignem suum conatur, & coenum hoc, suprà coelum. Anima, generis aetherei memor, contrà stat, Persius Satyr. 5.Et secretam gunnit in aurem. Hinc perplexa inter se tumultuantium seditio. Neque verò hanc discordiam, fabulosus ille Poëtarum Prometheus, nobis inseruit, adjunctâ menti nostrae, de quoque animante particolâ; ut sensit Horatius, quum inquit,

Fertur Prometheus addere principi

Limo coactus particulam undiqac

Dissectam, & insani Leonis

Vim stomacho apposuisse nostro;

Neque primitiva conditio haec indidit; sed peccatum, quod benè conditum erat, malè depravavit. Antea Mens Corpori sine negotio imperabat, illud verò promptissimè parebat; nunc inverso ordine, quod parere debet, regere instituit, mirasque tragaedias ac pugnas ciet. Quarum domitorem, summus ille Imperator, dedit Rationem, cui origo à Coelo est; ut meritò ita magnificè eam Seneca celebrarit; Partem in homine divini spiritus Lib. de Spirit. & Anim.mersam: Et Augustinus; Aspectum mentis, qui bonum, malumque discernit, virtutes eligit, Deum diligit. Haec tanquam Regina supremam capitis arcem tenet, nihil sordidum, nihil humile volvens;

Hanc summâ capitis fundavit in arceClaud. Mandatricem operum, prospectricemque laborum;

Habetque, ita constitutus ille Dictator, sub se Rempublicam, constantem ex varijs subditorum generibus. Quos Affectus Apul. lib. de Dogm. Plat.licebit intelligas. Hi sunt Irascentia, quam procul à Ratione, ad domicilium cordis deduxerunt Filij Deorum, obsequique eam, & respondere in loco sapientiae jusserunt; praetereà Cupido, atque Appetitus, quos infernas abdominis sedes tenere, ut popinas quasdam, & latrinarum latebras, diversoria nequitiae, atque luxuriae, praeceperunt, ideòque longiùs hos à sapientiâ relegatos voluerunt, ne importuna vicinitas Rationem constitutam cunctorum saluti; in ipsâ cogitationum utilitate turbaret. Quod si fiat (ut saepissimè per cunicolos tentant) ilicet actum est, perijmus. Quicunque enim Rationem abjecerit, & haec praesentiaLactant. secutus, in humum se ipse prostraverit, ut desertor Domini, Imperatoris, & Patris sui punitur. Resistamus itaque huic hostí Ratione, quae nos inseparabilis comes ad Deum sola perducet; &,

Dum spiritus hos reget artus,Virgil. infatigabili militiâ Deo militemus, stationes, vigiliasque celebremus, Congrediamur cum hoste quem novimus fortiter, ut victores, ac devicto adversario triumphantęs, praemium Virtutis, quod ipse promisit, à Deo consequamur.

In miserrimam Tyrannorum vitam. Emblema XXVI.

Miser Tyrannus, cujus ensis imminet

Dependulus cervicibus;

Medijs in undis aret, & plumae leves

Non elaborant somnulum.

Mentis tumultus submovere turbidos,

Non gaza, nec lictor valet.

Commentarivs

Tull. Tuscul. lib. 5.DIonysius Tyrannus, olim aliquo admirante foelicitatem regiam, & copias, opes, majestatem illius dominatus praedicante: aurcum lectum sterni curavit, & in eohominem poni; abacosque complures ornavit argento, auroque coelato, tum ad mensam eximiâ formâ pueros delectos jussit consistere, aderant unguenta, coronae, incendebantur odores, mensae conquisitissimis epulis instruebantur: Fortunatus sibi Damocles videbatur. In hoc medio apparatu fulgentem gladium è lacunari, setâ equinâ appensum, demitti jussit, ut impenderet illius beati cervicibus. Ille nec pulchros illos administratores adspiciebat, nec plenum artis argentum, nec manum porrigebat in mensam: jam ipsae defluebant coronae; deniquc exoravit Tyrannum, ut abire liceret, quòd jam beatus nollet esse. De quo sic Persius,

Et magis auratis pendens laquearibus ensisSatyr. 3. Purpureas subter cervices terruit:

Et Horat.

Districtus ensis cui super impiâ

Cervice pendet, non Siculae dapes

Dulcem elaborabunt soporem,

Non avium citbaraequc cantus

Somnum reducent, somnus agrestium

Lenis virorum.

Hoc pacto docuit Tyrannus quàm misera, quàmque omnibus periculis exposita sit Tyrannorum vita; quorum si mentes (ut6. Annal. Tacitus inquit) recludantur, possent aspici laniatus & ictus; si quidem ad omnes suspiciones pavidi sunt, ut qui

Muniti gladijs vivunt septique venenis.Claud.

Hanc ob rem suibus similes esse Tyrannos AElianus scribit, quasin Hist. Animal. si quis tetigerit, protinus clamare incipiunt, mortem scilicet somniantes, cum nec vellera habeant, nec lac, nec aliud quicquam praeter carnes: Sic Tyranni omnia metuunt, scientes, quòd, sicuti sues, ita & ipsi omnibus vitam debeant. Dicebat ille, neminem tantae futurum dementiae, qui diadema humi projectum, tolleret, si sciret quantum curarum agmen secum traheret. Asserit hoc Seneca Trag.

O Regnorum magnis fallax

Fortuna bonis; in praecipiti

Dubioque nimis excelsa loco.

Nunquam placidam Sceptra quietem

Certumve sui tenuêre diem,

Alia ex alijs cura fatigat,

Vexatque animos nova tempestas,

Non sic Lybicis Syrtibus aequor

Furit alternos volvere fluctus;

Vt praecipites Regum casus

Fortuna rotat. Metui cupiunt

Metuique timent. Non nox illis

Alma recessus praebet tutos,

Non curarum somnus domitor

Pectora solvit.

Et idem in Oedipo,

Quisquamne regno gaudet? O fallax bonum,

Quantum malorum fronte quàm blandà tegis?

Vt alta ventos semper excipiunt juga:

Imperia sic excelsa Fortuna subjacent.

Pers.At dicat aliquis; Pulchrum est monistrari, & dicier hic est, stipari servis, vehi aureâ lecticâ, gentibus denique omnibus Fortunam dare: O miser, nescis quantum illa bona, per omnes terras fulgentia, sudoris habenti exprimant, quantum occultarum sollicitudinum tegant. Bonus Rex (ut dicebat ille) servus publicus est. Cumque omnium occupatio sit misera, Regum tamen est Seneca.miserrima, utpote qui non modò suis occupationibus laborant, sed ad alienam quoque servitutem excubant. Stipantur à servis, hominibus ut plurimum infidis, qui, quia eos timent, etiam oderunt:

Seneca.Tu quicunque es qui sceptra tenes,

Licet omne tuâ vulgus in aulâ

Centum pariter limina pulset,

Cum tot populis stipatus eas,

In tot populis vix una fides.

Meritoria salutatio eis adfertur à clientibus, purpurae cultoribus, muscis unctum comitantibus, siccum Regem destituentibus.In Trinummo. Accedunt eos fallaces parasiti, qui (ut Plautus ait) illos intrà dentes conclusos gerunt. Timentur à subditis, sed hos intereà etiamtiment. Ita enim natura constituit; ut quicquid alieno metu magnum est, à suo non vacet. Quae autem est haec potestas, Boët. lib. 2. de Cons. Ph.quae sollicitudinum morsus, formidinunique aculeos vitare nequit? Vellet Rex securus vivere; sed nequit. An verò potentemcenses, quem vides velle, quod non potest efficere? qui satellite latus cingit? qui, quos terret, plus ipse timet? qui ut potens esse videatur, in servientium manu situs est? Haec regnantium plurimi adverterunt, inter quos Alexander, qui eximius Monarcha ad Diogenem, doliarem vitam agentem, ita dixisse fertur, Nisi Alexander essem, Diogenes esse vellem:

Sensit Alexander testâ cum vidit in illâ

Magnum habitatorem, quantò foelicior hic quiIuvenalis Satyr. 14.

Nil cuperet, quàm qui totum sibi posceret orbem.

Vidit & hoc Tiberius, cùm diceret, experiendo se didicisse, quàm arduum, quàmquc Fortunae subjectum esset regendi onus. Divus Augustus, cui Dij plura, quàm ulli praestiterunt,Seneca de brevit. vit. cap. 5. non desijt quietem sibi precari, vacationem à Repub. petere. Omnis ejus sermo ad hoc semper revolutus est, ut sibi speraret otium. Quod illi, tam eximia res, visum fuit, ut, quia usu non poterat, cogitatione praesumeret.

O vitae tuta facultasLucan. lib. 3

Pauperis, angustique laris, O munera nondum

Intellecta Deûm.

Semper pueri. Emblema XXVII.

Rixantur pueri, si quis lapidesve nucesve

Auferat, & semper vilia quaeque stupent;

Nos etiam pueri, qui, donec vita superstes,

Propter opes luteas digladiamur humi.

Commentarivs.

VErissimè Seneca inquit, Non bis pueri sumus, ut vulgò dicitur, sed semper, verum hoc interest quòd majora nos ludimus. Majora? immò minus ferenda. Quis enim post juventam, gravesque annos, tantam animi coecitatem, & dementiam, quantam circumferimus, in nobis toleret? Quis non naturae monstra, pueros cum rugis, & canis, nos appellet?Pueris crepundiorum, talorum, nucum, & aeris minuti avaritia est, pro his levibus inter sese quàm gravissimas iras gerunt. Qua propter? quia enim qui eos gubernat animus infirmum gerunt: Itidem nos pro auro argentoque maximum saepe bellam suscipimus. Haec vires nostras atque opes vocamus, haec sunt quae nos senescere cogunt, opinione nostrâ cara, pretio suo vilia. Subito enim, si bene expendimus, effluunt, repentè dilabuntur, nullo in loco, nullâ in personâ stabilibus nixa radicibus consistunt. Haec sunt quae in aliena littora impingunt, quae nos mittunt ad longinqua loca, & errantia, cum possimus foelicitatem domi promere. Ergo par pueris, longiusque progressis, sed in alijs, majoribusque error est. Sic rerum versa conditio est, ut nos divinum,Boëtius. merito Rationis, animal, non aliter nobis splendere, nisi inanimatae supellectilis possessione videamur. Aurum argentumque, & propter ista nunquam pacem agens ferrum, quae naturae Seneca.conditor Deus, tanquanı malè nobis committeret, abscondidit, nos in lucem proferimus, certissima auctoramenta nostrarum servitutum, nec erubescimus summa apud nos habere; quae ima terrarum fuerant. Ah quàm non intelligimus quantam conditori nostro faciamus injuriam? Ille genus humanum terrenis omnibus praestare voluit, nos dignitatem nostram infrà quaeque infima detrudimus. Quique coeli amorem professi sumus, tanto tamque peregrino fasce gravamur, ut, dum in altum niti volumus, incurvemur, & pro coelo terra nobis sit. I nunc, &Boëtius. praeclaram opum mortalium beatitudinem dicas, quam cum adeptus fueris, immortalium foelicitatem amittis. Quin potius intende oculos mentis, ut appareat quae bona, quae mala sint. Sepone reginam mundi stultitiam, cui familiare est, ut quarum rerum minor est fructus, earum & cupiditas, & delectatio sit major. Vt verè dixerit Socrates, Ridere semper Deos, cum vana haec cupiditatum inspiciunt.

Mora nocet. Emblema XXVIII.

Naturae Echini talis est, ut indies

Differre tentet horridum partus diem,

Tandemque spinis prolis excrescentibus

Magno gravique cum dolore parturit:

Ignava mens mortalium & coeli sui

Oblita; differt indies vitam suam,

Coacervat, & sic pressa diffidit sibi,

Aut cum labore maximo sese explicat.

Commentarivs.

AIunt Echinum terrestrem simulatâ alvo remorari Auctor Suidas.partum, deinde jam asperiore ac duriore facto foetu morâ temporis, majore cum cruciatu parere. Huic animali non absimilis est humani ingenij perversitas, & voluntarius furor, qui, quamvis sit brevis vitae, & ipsa brevitas semper incerta, indies tamen poenitentiam (quam divus Augustinus definit, quandam dolentis vindictam, punientem in se quod dolet commisisse) differt, semperque peccata peccatis accumulat, adjungens etiam ijs, quod plus quàm conclamatae nequitiae est, patrocinia defensionis. Intereà autem fit, ut hominem in ijs senescentem, quandò jam peccare ampliùs non potest, peccata ipsum dimittant, non ipse ipsa, & sic mors imparatum opprimat, aut innumero malorum numero gravatus, desperet, aut aegerrimè cum Echino sese exoneret & explicet.

Facilis (enim) descensus Aperni,Virgil.

Sed revocare gradum, superasque evadere ad auras

Hoc opus, hic labor est.

Benè Augustinus infert, Ex voluntate perversâ est libido, & dum servimus libidini, fit consuetudo, consuetudo autem cui non resistitur fit necessitas, quibus quasi ansulis sibimet connexis instar catenae, tenet nos dura servitus. Quam tamen, ut idem monet, excutere debemus. Quia pejus est nunquam, quàm ad vesperam expergisci, & quicquid malè differtur, pejus omittitur. Vltimum autem malorum omnium est desperatio, ad quam nemo nisi ante tempus accessit. Nullum est tam magnum peccatum, quin major sit misericordia Dei:

Seneca, Quem poenitet peccasse, poenè est innocens, Nam sera nunquam est ad bonos mores via.

Ovid. Numen confessis aliquod patet.Lib. 10. Metam.

Principijs autem obstare, Sapientis est.

Ovid.

Vtile propositum est saevas extinguere flammas,De Rem. Amor.

Nec servum vitijs pectus habere suum:

Principijs obsta, serò medicina paratur

Cum mala per longas invaluêre moras.

Sed propera, nec te venturas differ in horas,

Qui non est hodie, cras minus aptus erit.

Aliò tortum Emblema.Potest & hoc Emblema ad omnes humanas actiones torqueri, in quibus, praeterquam in ira (secundum Senecam) nimia mora damnosa est, contra maturitas utilissima. Alexander interrogatus, quo pacto tam brevi spatio orbem subegisset, rectè respondit;

οὐδεν ἀναβαλλὸμενος, id est,

Nihil cunctando, aut differendo. Audendo, atquc agendo Romani res suas auxerunt. Caesarem disjunctissimas terras citius Plutarch, in Caes.victorijs suis illustrasse legimus, quàm cujusquam passibus peragrari potuissent. Vnde illud de se summo jure profitetur; Veni, vidi, vici. Hic, cum Pompeius instructam aciem apud Pharsaliam inibi consistere, & hostem operiri jussisset; dixit, illum errasse, qui vim, impetum, ac divinum afflatum animorum, ad incursionem paratorum, morâ relaxasset. Scivit scilicet illud Lucani,

Tolle moras, nocuit semper differre paratis.Lib. 4. Astron.Et Manilij,

Mora saepè malorum Dat causas.

Et capitur Sagunthus dum Romanus sedendo tempus terit.

Vivitur ingenio. Emblema XXIX.

Regna cadunt, urbes pereunt, nec que fuit olim

Roma manet, praeter nomen inane, nihil.

Sola tamen rerum, doctis quaesita libellis,

Effugiunt structos Fama decusque rogos.

Commentarivs.

OVidius quodam loco inquit,

Tabida consumie ferrum lapidesque Vetustas,

Nullaque res majus tempore robur habet,

Scripta ferunt annos, scriptis Agamemnona nosti,

Et quisquis contrà, vel simul arma tulit.

Fit vivax scriptis virtus, expersque sepulchri

Notitiam ferae posteritatis habet:

Quibus versibus indicatur, cum omnium humanorum operum confectrix sit Vetustas, cum Oppida, Respublicas, Regna evertat, ferrum denique, lapides, atque adeò ipsum adamanta, quem durissimum perhibent, & in quo Fatalia Parcarum decreta, propter summum rigorem ejus, incisa esse perhibent Poëtae, consumat, solam tamen Eruditionem, omnium annorum ac Libitinae Domitricem, esse immortalem. Quod quàm verum sit, Seneca.re auctore patebit. Nonne septem illa Miracula, & si qua his mirabiliora sequentium annorum extruxit ambitio, solo aequata sunt? nonne tam mortalia fuerunt, quàm ij qui ea fecerunt? Negari certè non potest; quin etiam memoria eorum penitus ex animis deleta fuisset, si per scripta, humanarum actionum, & omnium saeculorum conservatricia, licuisset. Illa ipsa Terrarum Lips. in Const.Dea, gentiumque Roma, & falsò AEterna Vrbs, ubi est? obrata, diruta, incensa; & ambitiosè hodie quaeritur, nec invenitur in suo solo, solum autem nomen & majestatem suam in solis scriptis tuetur. His veteres AEgypti Thebas, his centum Cretae urbes cognoscimus. Quis, ut Theocritus inquit, unquam optimates Lyciorum, quis Priami filios, aut Cycnum novisset, nisi superiora bella cecinissent Poëtae. Neque verò Ulysses post errores decem annorum, per omnium ferè hominum urbes vagatus, etiam ad inferos profectus vivus, tot denique periculis perfunctus, atq; ex antro Cyclopis salvus reversus, diuturnam laudem consecutus esset: Tum subulcus Eumaeus silentio praeteritus.

Horat.Paulum (enim) sepultae distat inertiae Celata virtus.

Litterae Themistoclem, qui de Brevitate vitae conquerebatur, litterae Alexandrum immortalitate donarunt, aliquandò alioqui perituros, nisi istae famae & aeternitatis artes obstitissent. Nam, ut Pindarus inquit, sermo factis diutius vivit, quem cum Gratijs volentibus lingua extulerit è profundâ mente. Quamobrem Eudamidas rogatus à quodam, quam ob causam Lacedaemonij, priusquam irent in praelium, Musis immolarent, cum Musis nihil videretus cum Marte esse commercij; ut rebus, inquit, fortiter gestis contingat honesta commemoratio.

Enimverò,

Non incisa notis marmora publicisHorat.

Per quae spiritus & vita redit bonis

Post mortem Ducibus: non celeres fugae

Rejectaeque retrorsum Hannibalis minae,

Non incendia Carthaginis impiae,

Ejus qui domitâ nomen ab Africâ

Lucratus redijt, clarius indicant

Laudes, quàm Calabrae Pierides; neque

Si chartae sileant, quod benè feceris

Mercedem tuleris. Quid foret Iliae

Mavortisque Puer, si taciturnitas

Obstares meritis invida Romuli.

Ereptum stygijs fluctibus AEacum

Virtus, & favor, & lingua potentium

Vatum divitibus consecrat insulis.

Dignum laude virum Musa vetat mori

Coelo Musa beat.

Quod & Pindarus egregiè, Nem. Carm. septimo, innuit, hoc modo: Magnae corporis vires, magnaeque animi virtutes, ab hymnis & laudationibus derelictae, densis tenebris circumfunduntur. Vnicum est autem rerum fortiter gestarum speculum, quo videlicet illae posteritati prodantur, atque immortalitati commendentur & consecrentur, carmen à docto aliquo Poëtâ conscriptum, quod illarum rerum laudes, tanquam laborum praemia, complectatur. Idcircò elatè & magnificè, sed tamen verè, hic idem Poëta, Statuarium se esse negat, qui mutas tantum statuas edolet, unâ defixas in basi, sed quos ipse cantibus suis celebret, eorum famam terrâ marique spargi, ac disseminari.

Quem referent Musa, vipet dum robora tellus,Tibull. Dum coelum stellas, dum vehet amnis aquas.

Videat Lector etiam se meritò jactitanten Ovidium in fine Metamorphoseos, & Horatium in Odis,

Exegi monimentum aere perennius

Regalique situ Pyramidum altius,

Quod non imber edax, aut Aquilo impotens

Possit diruere, aut innumerabilis

Annorum series, & fuga temporum.

Non omnis moriar, multaque pars mei

Vitabit Libitinam. usque ego posterâ

Crescam laude recens, dum Capitolium

Scandet cum tacitâ Virgine Pontifex.

Dicar quà violens obstrepit Ausidus

Et quà pauper aquae Daunus agrestium

Regnator populorum, ex humili potens

Princeps AEolium carmen ad Italos

Deduxisse modos, sume suberbiam

Quasitam meritis, & mihi Delphicâ

Lauro cinge volens Melpomene comam.

Iactura utilis. Emblema XXX

Cum Tigrium catulos Venator repperit, unum

Projicit, ut matrem detinuisse queat;

Dum rapit hunc mater, nidumque revisit anhela,

Intereà pedibus consulit ille sibi:

Damna hominem quandòque juvant, dum copia rerum

Causa est latroni cur struat insidias.

Commentarivs.

PLinius Naturalis Historiae Lib. viii. Cap. xviii. refert, eos qui Tigrium catulos venantur, totum foetum, qui semper numerosus est, rapere, deinde maximè pernici equoabire. At ubi vacuum cubile reppererit foeta (maribus enim cura sobolis non est) fertur praeceps, odore vestigans. Raptor appropinquante fremitu abjicit unum è catulis. Tollit illa morsu, & turbine ocyor acta, remeat, iterumque insequitur, tandem ubi nulla spes recuperandae prolis affulget, irritâ feritate saevit in littore. Et sic raptor, qui alioqui cum omnibus catulis perijsset, unico abjecto, salvus evadit. Quo facto monemur, urgente necessitate, non magni esse ducendam nummorum jacturam, dummodò vitae hoc pacto consuli possit. Quia pecuniam in loco negligere, maximum interdum est lucrum, Fecit hoc Aristippus, qui quum in eâdem navi, sese cum pyratis versari, cognovisset, omnes suos nummos in mare projecit, praeviderat enim propter ipsos se à pyratis in mare projiciendum. Idem legimus apud Iuvenalem fecisse Catullum quendam, qui ingruente tempestate, omnium ferè bonorum faciebat jacturam. Versus sic sonant,

Satyra 12.Accidit & nostro similis Fortuna Catullo,

Cum plenus fluctu medius foret alveus, & jam

Arboris incertae nullam prudentia cani

Rectoris conferret opem, decidere jactu

Coepit cum ventis; imitatus Castora qui se

Eunuchun ipse facit, cupiens evadere damno

Testiculorum, adeò medicatum intelligit inguen.

Labor Amoris domitor. Emblama XXXI.

Omnia parve Puer, Veneris justussima proles,

Telorum duro cum premis imperio,

Sola Diana tamen vestri vim despicit arcus,

Dum sequitur fortes fortior illa feras:

Otia si tollas, perijt vesana Libido,

Quam labor assiduus, duraque vita domat.

Commentarivs.

A Poëtis memoriae proditum est, Cupidinem, quum omnes Deos Deasque sub jugum suum mittat, & blandissimam illam vim, quae nobis paulatim per pectoraconcutitur, sentire faciat, in solam tamen Dianam assiduis venationibus intentam, nihil posse: Quo figmento homines acutissimi nihil aliud indicare voluerunt, quàm perpetuis laboribus, vitaeque asperitate, amorem & libidinenidomari; otio autem, mollitie atque luxu eas animi passiones nutriri. Quare Poëta Lucanus Lib. 1. inquit,

Variam dant otia mentem.

Exemplum querenti Sardanapalus Rex, quàm maximun dabit, qui dum sese otio devovet, usque adeò, à blandâ illâ pellice, Libidine victus est, ut inter imbellissimas foeminas neret.

Et,

Ovid.Qaueritur AEgistbus quarè sit factus adulter? In promptu causa est, desidiosus erat. Catull.Otium (denique) Reges priùs, & beatas Perdidit urbes.

Hoc animadvertens Lycurgus, leges tulit, quibus juventutem ab otio ad labores, ad venandum, currendum, natandum, eluriendum, sitiendum, algendum, & aestuandum instigaret; Quia

Cum semel haec animum coepit mulcere voluptas,

Debilibus pennis irritus exit amor,

Vel tu venandi studium pete, saepè recessit

Turpiter à Phoebi victa Sorore Venus.

Seneca in Octavia;

Vis magna mentis, blandus atque animi calor

Amor est, juventâ gignitur, luxu, otio

Nutritur, inter laeta Fortune bona,

Quem si fovere, atque alere desistas, cadit,

Brevique vires perdit extinctus suas,

Post victoriam Cannensem si Hannibal rectâ petisset Romam, poterat in Capitolio prandere, sed frui, quàm uti victoriâ Florus.maluit, Campanian ac Tarentum peragrans, ubi mox & ipse, & exercitus ardor adeò elanguit, ut verissimè dictum sit, Capuam Hannibali fuisse Cannas. Siquidem invictum Alpibus, indomitum armis virum, Campania sole, & Baiae fontibus calidis tepentes subegerunt. Appium Claudium etiam saepè solitum dicere accepimus, negotium populo Romano melius, quàm otium committi, non quod ignoraret quàm jucundus tranquillitatis status esset, sed quòd animadverteret praepotentia imperia, agi-ratione rerum, ad virtutem capessendam excitari, nimiâ quiete in desidiam resolvi. Et sanè negotium nomine horridum, imperij illius mores in suo statu continuit; blandae appellationis quies plurimis vitijs resparsit. Quid furores saepius intrà moenia, provincias, & regna peperit, quàm nimia foelicitas, nimisque diuturnum otium? Asserit hoc Romanis suis Romanus scriptor; Syria prima nos victa corrupit, mox Asiatica Pergameni Regis haereditas. Illae opes atque divitiae afflixêre saeculi nostri mores, mersamque vitijs suis, quasi sentinâ, Rempublicam pessundedêre. Nasica, quibusdam dicentibus, res Romanas in tuto esse, exstinctis Carthaginensibus, & Graecis in servitutem redactis, immò, inquit, nunc demum in summo periculo sumus, postquam nulli supersunt vel quos timeamus, vel revereamor: Sentiens inimicos per occasionem nobis utiles esse, per quos non licet impunè securèque esse negligentibus.

Quisquis secundis rebus exultat nimis,

Fluitque luxu, semper insolita appetens,

Hunc illa magnae dira Fortunae comes

Sequitur Libido, non placent suetae dapes,

Non tecta sani moris, aut vilis cibus.

Cur in penates tenues rarius subit

Haec delicatas eligens pestis domos?

Cur sancta parvis habitat in tectis Venus

Mediumque sanos vulgus affectus tenet?

Ideò scilicet, quia improbum istum amorem, & libidinem, per improbum laborem excludit,

πόνος δ'ἀρετὴν μέγ' ὀφέλλει, id est,Phocylides.Labor virtutem valdè juvat. Caeterùm talem laborem non requiram, qualem describit Horatius in Lib. Epod.

Nullum à labore me reclinat otium,

Vrget diem nox, & dies noctem, neque est

Levare tenta spiritus praecordia:

Scimus illud Ovidij verissimum esse;

Cernis ut in duris (& quid bove firmius?) arvisLib. 1. De Ponto.

Fortia taurorum corpora frangat opus,

Qua nunquam vacuo solita est cessare novali,

Fructibus assiduis lassa senescit humus,

Occidet, ad Circi si quis certamina semper

Non intermissis cursibus ibit equus,

Firma sit illa licet, solvetur in aequore navis,

Quae nunquam liquidis sicca carebit aquis.

Me quoque debilitat series immensa laborum,

Ante meum tempus cogor & esse senex.

Ocia corpus alunt, animus quoque pascitur istis,

Immodicus contrà carpit utrumque labor.

Atque haec de moderato otio dicta sint, quo usi sunt etiam viri illi praestantissimi Scipio, & Laelius, qui rerumpublicarum curâ defessi, conchas & umbelicos, ad Caietam & Lucrinum legere, & ad omnem animi remissionem, ludumque descendere consueverunt. Idque benè: Non enim in eâdem intentione aequaliter retinenda Senecae locus de Tranquil. Anim.mens est, sed ad jocos revocanda. Cum pueris Socrates ludere non erubescebat: & Cato vino laxabat animum, curis publicis fatigatum. Vt fertilibus agris non est imperandum; citò enim exhaurier illos nunquam intermissa foecunditas: ita animorum impetus, assiduus labor franget: vires recipient paulum resoluti & remissi. Nascitur ex assiduitate laborum, animorum hebetatio quaedam, & languor. Legum conditores festos instituerunt dies, ut ad hilaritatem homines publicè cogerentur, tanquam necessarium laboribus interponentes temperamentum. Lycorgus, quamquam alioqui severis rationibus institueret cives suos, tamen liberales lusus, & jocos, non solum illis permisit, sed etiam praecepit. Instituit enim exercitamenti genus, quod λέσχας appellabat, ad quod conveniebant seniores, jam à publicis fun&tionibus emeriti, lepidis dictis, liberalibusque jocis tempus transmittentes, sed quae vel ad honesti laudem, vel advitiorum vituperationem conducerent. Quin & signum collocavit γέλωτι Deo, id est Risui: quòd utilissimum judicaret modestis facetijs animorum vigorem recreari, & ad honestos labores alacres reddi; quandoquidem in rebus humanis

Quod caret alternâ requie durabile non est.Verè ille olim dixit; Vegetae & strennuae mentes, quò plus recessus sumunt, hoc vehementiores impetus edunt. Quamobrem Pythagoras animum citharâ excitare solebat, ubi evigilasset; quò scil. esset ad functiones obeundas, ac diuturna munia expeditior; & quum somnum peteret, rursus testudine mentem leniebat,quò affectus redderet sedatiores. Dicebat Socrates, otium possessionum omnium optimum esse; otium autem sensit, non ignaviam, sed à tumultuosis negotijs, & cupiditatibus, animi tranquillitatem vitiantibus, remissionem. Scipio etiam dicere solebat, se nunquam minus otiosum, quàm quum esset otiosus, nunquam minus solum, quàm quum esset solus: Innuens se cum animo semper plurima loqui solitum. Hoc est aptè otio & folitudine uti, hoc est otio moltorum vincere negotia. Contrà (ut prudenter Ennius inquit)

Otio qui nescit uti, plus negotij habet,

Quàm quum est negotium in negotio:

Nam cui quid agat institutum, nullo negotio

Id agit, studet ibi, mentemque animumque delectat suum

Orioso initio animus nescit quid velit,

Hoc idem est, neque domi nos, neque militiae sumus,

Imus huc, hinc illuc: cum illuc ventum est, ire illuc libet,

Incertè errat animus, praeter propter vitam vivitur,

Impotens malitia. Emblema XXXII.

Tempore brumali si calcibus urseris anguem,

Non nocet, at mens est prona nocere tamen:

Sic multos videas homines tali indole, qui non

Sunt animo, sed vi deficiente, boni.

Commentarivs.

SErpentes hyberno tempore velut mortui sunt; ita ut, si premantur, immoti jaceant. Non autem desunt illis venena, sed torpent. Narrant Porphyrium Serpentem, venenum quidem habere, sed quoniam edentulus est, sibi tantum habere: Ita quidam homines mala quidem meditantur, & animo volvunt, sed quia desunt facultates, non nocent, easautem adepti, omne virus suum evomunt. In hanc sententiamEpist. 42. sic Seneca: Multorum quia imbecilli sunt, latent vitia, non minus ausura, quum illis vires suae placuerint, quàm illa, quae jam foelicitas aperuit. Et paulò post: Multorum crudelitas, ambitio, & luxuria, ne paria pessimis audeat, Fortunae favore destituitur: Eadem velle eos cognosces, da posse quantum volunt. Sapienter itaque unusquisque sibi ab illis cavebit, ut eorum insidias evitando, gaudendi materiam eis eripiat. Hoc pacto fiet, ut ipsa malitia maximam partem veneni sui absorptura, & ut basiliscus vitrum speculatus, virus suum in se retortura sit.

Gloria post obitum major. Emblema XXXIII.

Saepè comes radios per Solis euntibus umbra est,

Haec etiam nostra dux aliquandò viae:

Gloria viventes etiam sectatur, at illa

Major ab exequijs semper in ora venit.

Commentarivs.

SEneca Philosophus in Epistolis suis inquit; Gloria umbra virtutis est, etiam invitos comitabitur: Sed quemadmodum aliquandò umbra antecedit, aliquandò fequitur; ita gloria aliquandò ante nos est, visendamque se praebet, aliquandò in adverso est, majorque quò serior, ubi invidia se-cessit. Quamdiu videbatur furere Democritus? Vix recepit Socratem fama. Quamdiu Catonem civitas ignoravit, respuit, nec intellexit nisi cum perdidit. Enimverò sic sunt homines, praesentia invidiâ, praeterita veneratione prosequuntur. Quod & Lyricus asserit,

Virtutem incolumem odimus, Sublatam ex oculis quaerimus invidi.

Vivos interdum Fortuna, saepè invidia fati fatigat, ubi animaCicero. naturae cessit, demptis obtrectationibus, ipsa se virtus magis magisque extollit.

- Diram qui contudit HydramHoratius

Notaque fatali portenta labore subegit,

Comperit invidiam supremo fine domari;

dum scilicet igni Graecanico coelum assequeretur. Ita certè est, Lippus Livor longinqua non aspicit, praesentia obliquè intuetur;

- Nos nostraque lipidus odit,

- Et nisi quae terris summota, suisque

Temporibus defuncta videt, fastidit & odit:

eique tantum homines magni sunt (ut Poëta loquitur) propter mille annos. Attamen viros illos illustres, & in exemplum natos, ab heroico suo proposito movere non debet, sed potius ὁλω ποδι, id est toto pede, adversus illum standum est; ne tanquam Scarabaei umbra (ut est in Adagio) nos terreat parum attentos. Sciat quilibet, nullum rectè factum in hâc vitâ praemio carere, cujus (ut sapientibus placet) vel uberrimus fructus est, fecisse, & in silentio meminisse; Quia

- Virtus pretium sibi, solaque latèClaud.

Fortunae secura nitet, nec fascibus ullis

Erigitur, plausuve petit clarescere vulgi,

Nil opis externae cupiens, nil indiga laudis,

Divitijs animosa suis, immot aque cunctis

Casibus, ex altà mortalia despicit arce.

Mima illa apud Horatium, contempto multitudinis contemptu, satis habebat equitem sibi plaudere. Et altè ac generose ille exclamat: Satis mihi pauci lectores, satis est unus, satis nullus. Volebat hic cordatissimus vir, gloriam sequi, non appeti, nec, si casu aliquo non sequeretur, idcircò quod gloriam meruerat,Seneca.minus pulchrum ducebat, suo scilicet sibi placens theatro. Omnibus nimirum ad multa annorum millia respiciendum est, etiamâ cunctis tecum viventibus silentium livor indixerit, venient tamen, qui sine offensâ, sine gratiâ judicent.

In malos Causidicos. Emblema XXXIV.

Forenses Rabulas vocavit ille

Togatos bené Vultures; sed illud

Inter hos tamen interest, & illos,

Quòd cadavera Vultures morentur,

Hi vivis queque detrahant cruorem.

Commentarivs.

Vulturum, ut Plinius testatur, ea est Natura, ut triduo anteNatural. Hist. Lib. 10. Cap. 6. aut biduo, eò advolent, ubi cadavera futura sunt. Hinc Dinarchus Adolescens apud Plautum,

Vide ut jam, quasi Vulturij triduoIn Truculento.

Prius praedivinant, quo die esuri sient,

Illum inhiant omnes.

His avibus similes dicit esse Apuleius perfidos causidicos, quos appellat vultures togatos; homines illos, non modò insolsos, & à Minervâ alienos, verum vel maximè lingulaces, & à rabie non malè dictos rabulas. Eo autem pacto vulturibus saeviores sunt, quòd hi cadavera exspedent, illi vivos homines excorient. Vnde corum studium Columella caninum appellat; & haud temerè quispiam concessum latrocinium dixit. Si naribus eorum afflaverit aura marsupij cujusdam, confestim illos videbis perjuria Laomedontis, Ulyssis argutias, Simonis fallacias, & pietatem Pygmalionis adhibere, cumque non adest medulla sensuum, audies illos abundare spumâ verborum. In tantum denique apud illos fames habendi incanduit, ut Dialecticae mutua sit subtilitas, Rhetoricae languescat civilitas, ubi nummorum Lib. 1.perorat pluritas. Haec movêre Columellam, ut diceret, sine causidicis satis foelices fuisse, & futuras urbes: Idque verè, Legibus enim fundatas civitates legibus evertunt. Conqueritur hoc etiam Plautus,

Mores leges perduxerunt jam in potestatem suam,

In Trinummo.Magis queis sunt obnoxiosi, quàm parentes liberis,

Eae misere etiam ad parietem sunt fixa clavis ferreis,

Vbi malos mores affigi nimio fuerat aequius.

Atque haec de rabulis, in fas nefasque iras suas, ac verba locantibus: Veri autem Patroni & Causidici reverendi, atque suspi Arist. Rhet. ad Alex.ciendi sunt: Testatur hoc gravissimus Philosophus, τὸ βουλεύεσθαι, τῶν περὶ τῶν ἀνθρώπων, θειότατον ἐστι, id est, consiliare, eorum quae inter homines sunt, divinissimum est. Et Plato, ἱερὸν ἀληθῶς ἐστιν ἡ συμβουλία, id est, quiddam sacrum profectò est consultatio. Hi quoque urbibus maximè necessarij, periclitantem enim innocentiam praesidio suo sublevant, & ambigua causarum fata dirimunt, nec minus provident humano generi, quàm si manu militari patriam defenderent. Hi suo jure dicere possunt, quod apud Ennium inquit ille Pythius Apollo;

Se elle eos unde sibi non populi & Reges, at omnes sui

cives consilium expetant,

Suarum rerum incerti, quos ego meâ ope ex

Incertis, certos, compotesque consilij

Dimitto, ut ne res temerè tractent turbidas.

Est enim sine dubio domus Iureconsulti, totius oraculum civitatis. Quarè Sallustius ad Caesarem inquit; Ego ita comperi, omnia regna, civitates, nationes, usque eò prosperum imperium habuisse, dum apud eos vera valuerunt consilia.

Lubricum Iuventutis. Emblema XXXV.

Dum tener, & nondum fundarat in orbe columnas,

Monistraque delerat Amphytrioniades,

Apparent illi Virtus hinc, inde Voluptas,

Et studet in partes flettere quaeque suas.

Blanda Voluptatis, Virtutis dura videtur

Semita, dum primo limine quamque notat.

Hanc tamen invictae subiens certamine mentis

Ad Superos tandem vi sibi stravit iter:

Alcidae similes homines sunt, dum levis aetás,

Et peragit cursus caeca juventa suos;

Foelix qui rectum potuit servare tenorem

Integer, & nullo crimine tactus obit.

Commentarivs.

Hâc Herculis Fabulâ, quam eleganter Libro decimo quinto descripsit Silias Italicus, & Xenophon sub nomine Prodici Philofophi, Libro secundo Memorabilium Socratis, nihil aliud innuitur, quàm Iuvenes in trivio & flexu vitae positos, de eâ instituendâ laborare, magnoque esse in periculo, ne à voluptatum blanditijs decepti, & à recto itinere abducti, in vada & scopulos deferantur, in quos cum impegerint, non sit receptui locus. Etenim qui aetate illâ in omnia praecipiti non labitur, spes est illam, inoffenso deinde cursu, pertingere posse ad Candidam metam. Hujus rei utile exemplar, Sapientiae ille adumbrator Ulysses, nobis proposuit,

Qui domitor Troiae multorum providus urbes

Et mores hominum inspexit, latumque per aequor,

Dum sibi cum socijs reditum parat, aspera multa

Pertulit, adversis rerum immersabilis undis,

Sirenum voces, & Circes pocula nosti,

Quae si cum socijs stultus cupidusque bibisset

Sub dominâ meretrice fuisset turpis excors,

Vixisset canis immundus, vel amica luto sus.

Quapropter parentibus nihil prius, aut antiquius esse debet, quàm ut religiosè caveant, ne quod deliquium morum puerilium integritas patiatur: Ineuntis enim aetatis inscitia, senum constituenda & regenda prudentiâ est; qui tanquam alter Orpheus, vocem illam, quae rupes nemoraque traxit, explicent, hoc est, salutaria praecepta cereis illorum mentibus proponant, quae illi sequentes, per labores innumeros, aureum illud vellus, id est, virtutem cum immortali gloriâ consequantur. Foelices ter & amplius si audiant, si vitiorum omnium inimici, rectum vitae iter inspiciant, & tanquam Alphaeus mare Sicalum subterlabi dicitur,sine mixtione undarum, ad suam Arethusam; sic per mundanas hasce vanitates, ad eas virtutes tendant, quibus omnem vitam tueri possint. Rarum hoc certè, sed magnum exemplum continentiae, quae etiam in Liberi Patris sacris (ut Aristippus, in purpurâ saltare coactus, referente Laërtio, dixisse fertur) non corrumpitor;

Cui mens circumflua Luxu Noverat intactum vitio servare vigorem.

At quàm multi intereà, aut suo, aut aliorum vitio, ad pejora inclinant: Suo scilicet, dum vitae habere modum ignari, se totos otio & voluptatibus devovent, quae ubi animos illorum, ad magna alioqui surgentes, velut pestilenti quodam sidere affilarunt, capti sunt, periêre; Iam inter meretrices, illecebras (ut Comicus ait) argentarias, sepulchrum suum habent, totamque meliorem aetatem comburunt. Itaque re cum pulvisculo perditâ, nihil aliud illis restat, nisi ut fiant miseri; non secus ac ille conclamatae vitae adolescens Lesbonicus apud Plautum, qui cum amicè ab amico in hunc modum admoneretur,

Nisi me auscultas, atque hoc, ut dico, facis,

Tute ponè te latebis, facilè ne inveniat te Honor,

In occulto jacebis, cum te maximè clarum voles:

Ita respondit,

Sciebam ut esse me deceret, facere non quibam miser Ita di Veneris vinctus, otio captus in fraudem incidi,

Xenophon.Sic, dum juvenilis aetas adest, absque labore nitidi vicitant, cum labore squallidi senectam aetatem transigunt; anteactorum eos pudet, agendorum onus haud sustinent; jucundis in juventute cursu quasi peragratis, in senectutem molesta reservant. Accedunt ad hoc parasiti, communis pernicies adolescentum, qui ita se comparant, ut omnia assententur, qui exulceratas istas mentes, si suâ sponte non satis insaniant, improbâ arte, quâ illas tractant, magis magisque instigant, ita ut ipsa si cupiat Salus servare prorsus non possit. Venio ad parentes, qui saepè etiam suo exemplo peccant, liberosque malè agendo malè agere docent,

Iuvenalis.Si (enim) damnosa senem juvat alea, ludit & haeres Bullatus, patrioque eadem movet arma fritillo.

Aut vehementes in utramque partem sunt, largitate miniâ, autparsimoniâ, & sic in candem fraudem ex hâcre atque illâ incidunt. Si enim nimis contentè liberos habeant, nec ea quae fert adolescentia ijs indulgeant, ut est ingenium humanum, semper nitentur in vetitum, omnesque artes advocabunt ut id consequantur. Si nimis laxè & lautė, idem erit. Nani qui adolescenti nimium indulget, sive pecuniae, aut alterius rei, is febricitanti ministrat vinum, bilioso mel, coeliacis obsonia. Hinc Megaronides senex apud Plautum,

Dedistine hoc pacto ei gladium quî se occideret?

Quid secus est, aut quid interest dare te in manus

Argentum amanti homini adolescenti, animi impoti

Quî exaedificaret suam inchoatam ignaviam?

Itaque praeceptam hoc Philosophorum hîc valeat, μήδεν ἄγαν, id est, ne quid nimis, & modus teneatur, qui est sal & anima virtutum.

Sapientiae deceptrix Avaritia. Emblema XXXVI.

Cauta licet sis Diva, tamen te cautior, arctos

In casses, Ratio tinnula saepè trahit.

Commentarivs.

PAusanias Corinthiacus memoriae prodidit: Acrisium consulto de liberis masculis, si quos filia sua pareret oraculo, responsam tulisse, se ab eo, qui è filiâ suâ nasceretur, interfectum iri. Hoc igitur metuens, extructo sub terrâ aereo thalamo, Danaen acerrimâ custodiâ septam tenuit. Verumtamen Iuppiter in aurum conversus, per inpluviam in sinum Danaes influxisse, atque ita cum eâ rem habuisse fertur. De quo Horatius Lib. tertij Ode. xvi. & Ovid. Lib. 1. Amor. Eleg. 7.

Iuppiter admonitus nihil esse potentius auro,

Corruptae pretium virginis ipse fuit.

Dum merces aberat, durus Pater, ipsa severa,

AErati postes, ferrea turris erat.

Sed postquam sapiens in munere venit adulter,

Praebuit ipsa sinus, & dare jussa dedit.

Quo figmento adumbratur, Nihil esse tam sanctum, quod nonCicero. violari, nihil tam munitum, quod non expugnari, nihil tam providum, quod non decipi à pecuniâ possit. Si dubitas, quotidianam experientiam, ipsasque Historias tibi auctores dabo. Hae Philippum oraculo fidentem, non ferreis, sed argentatis hastis Graeciam subegisse testabuntur, bellumque (ut Ennius loquitur) cauponatum fuisse; ijs scilicet corrumpendis, locupletandis, Demostis.atque ornandis, qui in singulis urbibus, summae rei praeerant. Quid Lacedaemonij? nonne primi omnium hosti munera darePausan. coeperunt, bellique victoriam auro vaenalem effecerunt? Idcircò M. Tullius, Offic. secundo, scribit, Caium Pontium Samnitem, optare solitum, ut ad illa tempora se Fortuna servasset, & tunc esset natus, quandò Romani Dona accipere caepissent, non fuisse passurum, eos diutius imperare. Adeò scilicet humana cupiditas, ad istas utriusque materiae laminas caligat, quibus tamen terra ut noxijs rebus, maloque gentium in medium prodituris, toto pondere incubuit. Resistit quis, aut obloquitur? os illi argento verbera, obstruetur, & lucripetam istum, legirupam efficies; ignarum scilicet hoc pauxillum lucri quantumSeneca de Benef, illi damni adportet.

Nec minor in campo furor est, emptique Quirites Ad praedam, strepitumque lucri suffragia vertunt.

Porrò cum sacra haec auri fames ubique perniciosa sit, omniumIustin. Novell. ut praesid. absque ulla dat pecun. ad offic. mitt. Parag. Tametsi enim Const. 8. tamen malorum comprimis radix est, si judicum animis inhaerereat. Quod tamen aliquandò fit, ut ubi bos in linguâ est, ibi consilia corrumpantur, lucroque Sapientia etiam irretiatur. Probos non tango, in quorum numero mihi Alcamenes ille; qui quodam rogante, cur à Messenijs oblata munera recusasset: Quoniam si recepissem, inquit, cum legibus pacem habere non poteram: O mentem regno dignam, quae magno obvioque lucro, legum auctoritatem anteposuit. Quid ille egregius vir, cui cum Caesar ducenta donaret, id est quinque millia Seneca.Philippico-rum, an non ridens rejecit? ingenti ore efferens; Si tentare me constituerat, toto illi fui experiendus imperio. Quasi dicat, nec dato quidem illo, se cessurum illis decretis, & vitâ. Et cur? Cum omnes cinis aequet, sola autem Virtus distinguat?

Nos homunculi

Plaut.Salillum animae qui cum extemplò amisimus,

AEquo mendicus, atque ille opulentissimus

Censetur censu ad Acheruntem mortuus,

Vitium Virtutis specie citus fallit. Emblema XXXVII.

Blandiùs arridet pellaci flore Cicuta,

Et tamen interius, quo perimamur, habet.

Cum vitium specie sese Virtutis obumbrat,

Promptius in casses pectora nostra rapit.

Commentarivs.

DVo sunt, inquit Seneca, propter quae delinquimus; AutEpist, 94. inest animo pravis opinionibus malitia contracta, aut etiamsi non est falsis occupatus, ad falsa tamen proclivis est, & citò specie, quò non oportet trahente, corrumpitur. Sic nulla vitia velocius citiusque obrepunt animo, autmajorem afferunt perniciem, quàm quae Virtutis specie fucantur,

Fallit enim vitium specie Virtutis & umbrâ.Horum de genere sunt Ambitio, quae virtuten mentitur, ejusque nomen usurpans, honestâ quodammodo praetextâ ornata, oculis mortalium sese ingerit. Hinc ille Vates,

- Habitat sub pectore caeco Ambitio, & morbum virtutis nomine jactat.

Superbia libertatis loco ducitur. Sitis inexplebilis habendi vocatur providentia. Livor honesti Zelo personatur. Maledicentia fucat morbum titulo libertatis. Adulatio pro humilitate sese insinuat. Et tam callidè, & blandè haec imponunt, ut internosci nisi difficulter non queant. Porrò quemadmodum venenum quò dulcius, eò periculosius est: sic haec mala periculosissima sunt, cum delectant. Tum enim, quia amamus, defendimus, & malumus excusare, quàm excutere. Tandem eò insaniae devenimus, ut laudemus, & gloriemur ijs, quibus erubescere oportebat. Et quod unum habebamus in malis bonum, perdimus peccandi verecundiam, Benè ille, Miserum est peccare, miserius delectari, miserrimum excusare, & tum demum consummata amentia est, quum ad studium malum, opinio quaedam honestatis accesserit. Medici nullum morboram genus putant formidabilius, quàm quod aegrotis mali sensum eripit. At hujusmodi ferè sunt omnes animorum morbi. Quò quisque gravius aegrotat, hoc minus admittit opem medicantis. Nec aegrotus de suis potest judicare malis, quibus laborat, proptereà quòd aegrotet ea pars, cujus erat judicare. Nunquam autem sanatur, nisi excusso hoc irrationali motu, puta Opinione, Rationem, quae exultantes affectus temperet, & in angustiorem gyrum ducat, sibi adsciscat. Vt enim

Boët. lib. 1. Met. 7.Nubibus atris

Condita nullum

Fundere possunt

Sidera lumen:

Sic quoque si vis

Lumine claro

Cernere verunt,

Hanc Bonae mentis perturbatricem Opinionem disjice; quia

Nubila mens est

Vinctaque frenis

Haec ubi regnat.

Itaque ex praecepto Horatij

- te ipsum

Concute, num qua tibi vitiorum inseverit olim

Natura, aut etiam consuetudo mala; Namque

Neglectis urenda filix innascitur agris,

Malum consilium consultori pessimum. Emblema XXXVIII.

Consilium auctor pravum nocet: Hoc benè quondam

Monstrasti exemplo saeve Perille tuo.

Commentarivs.

PErillus Atheniensium faber ingeniosissimus, olim Phalaridi, Agrigentinorum Tyranno, taurum ex aere fabricavit, cui januam in latere posuit, ut cum inclusus reus subjectis ignibus torqueretur, mugitum, non hominis vocem videretur emittere: quo invento, cum munus & praemium à crudelissimo Tyranno, qui novis hominum tormentis delectabatur, postularet, in eo ipso, ut eam poenam primus experiretur, includi jussus, ac suppositis ignibus exustus est. Vide Ovid. Plin.Lib. 34. Cap. 8. Quo exemplo monemur, malum consilium consultori esse pessimum.

- Neque (enim) lex aequior ulla est Quàm necis artifices arte perire suâ.

Polypus dum Conchae carnem captat, ipse capitur, ac tenetur. Et basiliscus dum speculum inspicit, suo ipsius veneno, à speculo repercusso, necatur. Sic semper malitia maximam partem veneni sui bibit. Graeci dicunt ἱερὸν ἡ βουλὴ, id est, sacra quaedam res est consilium. Atque ut est libenter accipiendum, ita est religiosè citràque fraudem dandum, si quis egeat. Alioqui non defuturum est Numen aliquod, quod poenas repetat ab eo, qui rem sacram perfidiâ violarit. Exstat in hanc sententiam Apologus Graecus non invenustus, qui sic habet: Leonem ob senectam aegrotantem, & eâ de causâ in lustro se continentem, caetera quidem animantia, officij causà, visebant, exceptâ Vulpe. Proinde Lupus, nactus oportunitatem, accusavit Vulpem, apud Leonem laesae Majestatis; ut quae pro nihilo haberet eum, penes quem rerum erat summa; nec ob contemptum ad visendum accessisset. Intercà autem intervenit in Lapi fabulâ Vulpes, & extremam sermonis partem audivit. Itaque Leo, conspectâ Vulpe, protinus adversus eam infremuit; at illa postulato ad purgandum sese spatio: Et quis, inquit, omnium qui huc convenerunt, tantum tibi profuit, quantum ego? quae quoquò versum circumcursitavi, tibique morbi remediuni à medicis reperi. Cumque Leo protinus edixisset, ut remedium aperiret, si vivum inquit Lupum excories, & illius pellem induas, convalesces. Leo credulus, continuò Lupum invasit, & interemit. Quo exstincto, risit astuta Vulpes, calumniatoris malum consiliam in ipsius recidisse caput, ipsumque exedisse quicquid mali intriverat.

Diffidendum. Emblema XXXIX.

Aspiciens hominem lachrymas Crocodilus acerbè

Fundit, & in casses fugiendo ducere tentat,

Huc ubi perduxit, conantem cedere retrò

Invadit, rostroque illum discerpit avaro:

Nusquam tuta fides, hosti diffidito semper,

Nam nihil utilius quàm diffidentia prudens.

Commentarivs.

PEssimi hominum nunquam terribiliores sunt, quàm dum voce, & gestu sese lenissimos ostendunt. Publ. Mimus

Malus ubi se bonum fingit, tunc est pessimus.Quod inprimis de Domitiano Principe lectum est. Bassianusetiam imperator (ut est apud AElium Spartianum) lachrymabatur, quoties aut mentio fieret, aut magnos videret Getae fratres, quem occiderat. Aranea (ut ajunt) antequam feriat, titillat; Auceps, & mulier quem fallere vult, delinit. Polypus quem demergit, amplectitur. Hyena vocem humanam imitatur, & nomen alicujus ediscit, quem posteà devoret. Crocodilus denique NiliVid. Plinium Lib. 8. Cap. animal, terrâ pariter ac flumine infestum, quem dilacerare statuit, insequentem fugit, fugientem sequitur. Sunt qui scribant eum etiam lachrymas emittere, conspecto homine. Vnde in Adagio est, Crocodili lachrymae. Quibus exemplis monemur, nihil credere, atque omnia suspecta habere. Exclamat Tragicus,

O vita falax abditos sensus geris.In Hyppolito.

Multis simulationum involucris, & quasi velis obtenditur uniuscujusque natura. Frons, oculi, voltus persaepè mentiunturCic. Ad Q. Frat. Epist. 1., oratio verò saepissimè. Quod expertus est ille, cum inquit; O amici, nemo amicus. Itaque meritò nobis occinit Epicharmus, νᾶφε, καὶ μέμνασο ἀπισειν; ἄρθρα γὰρ ταῦτα τῶν φρενῶν, id est, Sobrius esto, & memorsis ne quid credas, nervi hi sunt sapientiae, Occurrit & illud Euripidis;

σώφρονος δ'ἀπισίας οὐδ' ἐσιν ἄλλο χρησιμώτερον βροτοῖς, id est,

Sapiente dissidentiâ non aliud utilius est mortalibus;

Praecipuè adversus hostis infidias. Quoniam nulli citius opprimuntur, quàm qui nihil timent. Et frequentissimum initiumVell. Patere 2. Hist. calamitatis, est securitas. Nihil itaque in hoste contemnendum, sed cogitandum, sub omni lapide dormire Scorpium. Frequenter jam fusa acies, dispersos, ac passim sequentes, Veget. lib. 3 cap. 25.reparatis viribus interemit. Narrat Cornelius Nepos in Trasybulo, eum, cum Phylem confugisset, quod est castellum in Atticá munitissimum, non plus habuisse secum, quàm triginta de suis. Hoc initium fuit salutis Atticorum, hoc robur libertatis clarissimae civitatis. Contemptus enim est primò à Tyrannis, atque ejus solitudo; quae quidem res & ipsis contemnentibus perniciei, & huic despecto saluti fuit. Haec enim illos ad persequendum segnes, hos autem, tempore ad comparandum dato, robustiores fecit. Quò magis praeceptum illud, omnium in animis esse debet; Nihil in bello oportere contemni; Nec sine caucâ dicitur, Matrem timidi flere non solere.

Morosis cedendum. Emblema XL.

Cedito morofis, nam quò magè concutis ignem,

Hoc magis attollit mota favilla jubar.

Commentarivs.

IN Adagio est; Ignem gladio ne fodito. Quo monemur, potentum & ferocium iracundiam, non esse convitijs exagitandam, proptercà quod flamma, quò magis commovetur, hòc magis magisque invalescat; cum contrà, si quiescat, sopiatur. Plautus in Amphitruone;

Bacchae bacchanti si velis adversarier,

Ex insanâ insaniorem facies, feriet saepius,

Si obsequâre unâ resolvas plagâ.

Fulminis & procellae eadem ferè est vis; validissima quaeque, acrenitentia sternunt, & evertunt. Contrà arundinem contumacem adversus saevientium nimborum impetus, domitricemque ruentis coeli videmus; nec alijs armis, quàm patientiâ quâdam tutan. Sic quisquis majoribus suis cedit, cedendo, ut arundo, vincit. Praeterea nihil ita confusionem parit ingerenti mala, sicut fortis tolerantia patientis, & neque verbo, neque opere reddere vindicam. Quod quid aliud, quàm illum saevientem in adiutorium tui, pudore victum convertere? Hoc certè vindictae genus est maximum, scilicet, non commoveri. Prudenter Seneca.Philosophus; Si magnanimus fueris, nunquam judicabis tibi contumeliam fieri. De inimico dices, non nocuit mihi, sed animum nocendi habuit. Et cum illum in potestate tuâ videris, vindictam putabis, vindicare potuisse. Scito magnum & honestum vindictae genus esse, ignoscere. Maximam autem factae injuriae poenam fecisse, nec quemquam gravius assici, quàm qui ad supplicium poenitentiae traditur. Socrates, cum in viâ quidam per lasciviam illi calcem impegisset, admirantibus alijs, quòd id pateretur; Quid facerem inquit? Illis hortantibus uti vocaret ipsum in jus: Ridiculum, inquit, si quis asinus me calce percussisset, diceretis mihi voca illum in jus? Nihil scilicet patientissimus vir interesse putabat, inter asinum, & hominem brutum. Idem alias percussus, nihil aliud respondit, quàm, miserum esse, quòd homines nescirent, quandò cum galeâ esset prodeundum. Quid Cato? cum illi in foro causam dicenti Lentulus attracta pingui salivâ, in mediam frontem, quantum poterat expuisset; abstersit Cato faciem, ac dixit; Affirmabo omnibus, Lentule, falli eos, qui te negant habere os. Atque hîc subsistens, carmen aliquod, ex 2. Libro variorum meorum Carminum, quo aliquandò Amicum ad patientiam cohortatus sun addo. Ignosce, quisquis haec leges:

Ni te plus oculis meis amarem

Dilectissime . . . non monerem

Te tam sollicitè, quid & nocivum,

Et quid utile sit tibi futurum,

Dum ver floridulum juventa carpit.

Te nuper monui, monebo rursus,

Ne (quod pectora concoquit bonorum)

Vt soles tremulo Patri resistas.

Est morosior, est avariorque,

Sed hos canities, petita cunctis,

Adducit comites perennè secum.

Qualis qualis erit, tamen ferendus

Est tibi, potius modestus ipsum

Quàm perversus, & obstinatus audi.

Si duro fueris molestus idem,

Nihil proficies, resuscitatur,

Sed non repprimitur premendo, serpens.

Palpanti nihil asperum ferumve est:

Vnda liberiùs vagans per alveum

Tranquillo pede labitur, fluitque

Ast haec, si lapides, trabesve cursum

Rapacem impediant, sonat furitque,

Et cum murmure bulliens sonoro

Pugnantes lapides trabesque quassat.

Omnis hoc habet ira, seviensque

Indignatio, crescit in dolores

Et tormenta sui, jugumque nullum est

Quod non duriùs urgeat morantem,

Quàm qui subsequitur ducem paratus.

Vnum est tristibus in malis levamen,

Pati leniter. Et necessitari

(Vt virum decet) obsequi libenter.

Sapiens supervacanea bona negligit. Emblema XLI.

Diogenes quosdam cernens haurire liquorem

Manu puellos limpidum,

Abjecit cyathum, palmas in pocula vertens,

Queis usus est imposterum.

Praecidit remoras Sapiens, quò promptius altam

Virtutis AEdem transeat.

Commentarivs.

NIhil aliud olim Diogenes, quàm peram, pallium, & sciphum, circumtulit, & ζωην πίθου, id est, doliarem vitam agere solitus fuit. Adhunc Alexander Magnus ita ali-quandò locutus fertur: Adsum, O Diogenes, tibi subventurus, cui Diogenes, uter nostrûm pluribus eget, ego qui ultrà peram, & pallium nihil desidero, an tu, qui non contentus patrio regno, tot periculis temet objicis, ut latius imperes, adeò ut vix totus orbis tuae cupiditati videatur satis futurus? Haec ad Alexandrum: Memor scilicet illius Apulei, in Apologiâ, sententiae; Pauperem me vis? prius avarum esse doceas necessè est. Quod si nihil in animo deest, de rebus extraneis quantum desit non laboro. Aliquandò etiam, cum videret quosdam pueros manu suâ aquam haurientes, & bibentes, indignabundus cyathum suum, tanquam supervacaneum, abjecit; innuere volens, superfluis istis divitijs exclusis, habitaturam latiùs nobiscum quietem, & tranquillitatem: quibus eò amplius loci erit, quò Fortunae minus. Democritus olim etiam divitias abjecit, onus illas bonae mentis existimans, Poterat & Thales habere opes, sed multò altius putavit contemnere; doctus scilicet, habere & Virtutem suas illecebras, quas gustare & ruminare cum coeperimus, alias magnoperè non requiramus. Enimverò viri illi in exemplum nati, omnia, ut saperent, contempserunt, & ad Bonam Mentem magno cursu, ac totis viribus contenderunt, praecidentes ea, quae tenere, ac remorari possent: divitias dico, quae multis ad Philosophandum obstitêre, cum contrà paupertas expedita sit, & ad Philosophiam, absque Cic. in Paradoxis.viatico, pervenire liceat. Sapiens ille Bias, cum quidam patriam cepisset hostis, caeterique ita fugerent, ut multa de suis rebus asportarent, cumque esset admonitus à quodam, ut ipse idem faceret; Ego verò, inquit, facio, nam omnia mea mecum porto. Cordatus vir haec Fortunae ludibria, ne sua quidem putabat, quae nos appellamus etiam bona nostra; quae quaesitu dissicilia, custoditu anxia, & amissu nobis flebilia sunt. Illi contrà quibus recta placent, securi & liberi nihil petunt, & tota Fortunae comitia praetereunt. Dant se Philosophiae, almae animorum nutrici, satis habentes, si non algeant, non esuriant; cumquc Lucano sic exclamant,

- O prodiga rerum

Luxuries, nunquam parvo contenta paratu,

Et quasitorum terrâ, pelagoque ciboram

Ambitiosa fames, & lautae gloria mensae,

Discite quàm parvo liceat producere vitam,

Et quantum Natura petat. Non erigit aegros

Nobilis ignoto dissusus Consule Bacchus,

Non auro Myrrhâque bibunt, sed gurgite puro

Vitaredit: satis est populis fluviusque Ceresque.

Et profecto

Vt quisque minimo contentus fuit,Turpil.

Ita Fortunatam vitam duxit maximè.

In Avaros. Emblema XLII.

Immundae pecudes Sues, pigroque

Semper implicitae luto ac sepultae,

Non prosont nisi carnibus peremptae;

Sic queis pectora fascinavit aurum

AEternùm modò grunniunt, suosque

Acervos tenues nimis queruntur,

Donec post sua fata dignioris

Haeredis foveant, alantque luxum.

Commentarivs.

PVblius Mimus ait, Avarus, nisi quum moritur, nihil rectè facit: Non secus ac Sus, immundum illud pecus, quod perpetuò suo luto immersum, inter ingentem glandium copiam, semper grunnit, & queritur, nullique, nisi interemptum & mactatum, suo lardo prodest. Sic etiam turpilucricupidi (ut cum Plauto loquar) avari, magnas inter opes inopes sunt Tantali; queruntur perpetuò, &

Patulis rimantur faucibus aurum:Idque non solum in terrâ, ex mercibus suis ex Oriente & Occidente petitis, sed etiam sub terram, inque fodinas descendunt, quò eos uberrimus Fortunae rivus inauret. Conquestus hoc est jam olim Poëta Ovidius,

Itum est in viscera terra,In Metam.

Quasque recondiderat, Stygijsque admoverat umbris,

Essodiuntur opes irritamenta malorum,

Hos tales olim Regina Carum Semiramis sic lusit: Monumento, quod sibi parârat, haec inscribi jussit, Quisquis Rex pecuniâ eguerit, aperto monumento, quod voluerit capiat. Darius potitus eâ civitate, titulo credens, saxum ingens, quo claudebatur monumentum, vix amolitus, nihil quidem invenit pecuniarum, sed ex altero saxi latere hoc inscriptum repperit: Ni vir malus esses, & pecuniâ inexplebilis, haud quaquam mortuorum loculos moveres. Hoc pacto turpissimus avarus spe suâ cecidit, & irrisus abijt. S. Bernardus super Cant. Serm. xxxviii. ait, currum Avaritiae quatuor vitiorum rotis vehi, quae sunt, Pusillanimitas, Inhumanitas, Contemptus Dei, & mortis Oblivio. Quae verba si examinemus, verissima esse comperiemus. Primò Pusillanimitatem Avaritiae adesse, ex eo patet, quòd infrà terram sese demittat, dum aurum argentumque, vilissimas terrae glebas eruit;

Hoc quicquid placet, excitatque mentesBoëtius. Insimis tellus aluit cavernis.

Hinc est quòd Plutonem praefecerit divitijs Antiquitas; quòd ex imis terrae visceribus, immò ab ipsis inferis petantur opes. Seneca de Beneficijs: Video ferrum ex ijsdem tenebris esse prolatum, quibus aurum & argentum, ne aut instrumentum incaedes mutuas deesset, aut pretiuni. Porrò, secundum Ciceronem, nihil tam parvi, tamque angusti animi, quàm amare divitias. Dicebat ille, avaros ita facultatum suarum curam gerere, quasi essent propriae, rursus ex ijsdem nihil capere utilitatis, quasi essent alienae. Quod quid aliud, quàm Pusillanimitas? Sapientius Horatius,

Mihi res, non me rebus submittere conor.Secundò Inhumanitatem avaris inesse, testatur Seneca; In nullum Avarus bonus est, in se pessimus; Idem etiam in Euclione oculis subjicit Plautus. Appositè illum hydropi comparat Horatius, quia ut illi

Quò plus sunt potae, plus ficiuntur aquae;Sic

Claud.Semper inops quicunque cupit. Scilicet improbae Horat.Crescunt divitiae, tamen Curtae nescio quid semper abest rei,

Vt Indicae formicae, aurum è cavernis erutum, servant tantum, non fruuntur; ita dives avarus, non fruitur ipse suis opibus, & alijs invidet illarum usum, multasque parasse divitias, non ei finis est miseriarum, sed initium. Nam adhuc quaerendo (qui mos est avaro) cupiditas crescit, & paupertas cupiendo. Dicebat ob id Epictetus, non est quòd avaris opes augeas, sed tollas Apul. Apol. 1.cupiditatem. Omnis enim cupido acquirendi, ex opinione inopiae venit, nec refert quàm magnum sit, quod tibi minimum est. Non habuit tantam rem familiarem Philus, quantam Laelius, nec Laelius, quantam Scipio, nec Scipio quantam Crassus dives. At enim nec Crassus quantam volebat. Ita cum omnes superaret, à suâmet avaritiâ superatus est; omnibusque potius dives visus est, quàm sibi. Restat tertium vitium, Contemptus Dei. Dicet hoc tibi Iuvenalis,

Falsus erit testis, vendet perjuria summâ Exiguâ, Cereris tangens aramque pedemque.

Et quartum, Oblivio Mortis; Quia ut nunquam moriturus, quò minus viae restat, eò plus viatici sibi quaerit, & ut Horatius inquit;

Secanda marmora

Locat sub ipsum fumus, & sepulchri

Immemor struit domos.

His autem hominibus quid aliud impreceris, quàm quod Iuvenalis Pacuvio;

Vincat Pacuvius quaso vel Nestora totum,

Possideat quantum rapuit Nero, montibus aurum

Exaequet, nec amet quenquam, nec ametur ab ullo.

Caecus amor sui. Emblema XLIII.

Dum sua subjectis Narcissus spectat in undis

Corpora, & in facie deperit ipse suâ,

Spernitur à Nymphis, subitoque in pectore motu

Ipse sui est factus flos Hyacinthus amans:

Fabula narratur mutato nomine de te

Qui reliquos spernis caecus amore tui.

Commentarivs.

SVidas inquit Nymphas à Narciso spretas dixisse, πολλοὶ σέ τεμισοῦσιν ἄν σεαυτὸν φιλῆς, id est, Et multi te oderint si teipsum ames. Quod ut ad Emblema nostrum torqueamus, scien-dum est eas Nymphas hîc intelligi, quas Sapientiae praesides Antiquitas esse voluit, quae elatum pectus fugiunt, humile verò amplectuntur, & exosculantur. Est autem in hominibus, quidam caecus amor sui, quem φιλαυτίαν vocant: Hoc morbo licet plurimi laborent, nunquam tamen de remedio quaerendo cogitant, semper sibi patrocinantur, semper blandiuntur. Omnes nobis videmur esse belli, festivi, saperdae, cum simus κάπροι.Varto. Nescio quas Chimaeras, quae monstra nobis fingamus; intereà autem auras, & nubes, pro Iunone, captamus miseri Ixiones. Vsque adeò nihil magis ossicit progressibus nostris, ac falsa opinio; Quicquid enim haec praeoccupavit, nunquam assequitur industria. Idcircò Sapiens huic vitio bellum indicat, non aquâ & igni, sed toto suo pectore. Porrò quia Narcissum, in aquâ, tanquam speculo, se contemplantem, hoc Emblema repraesentat, pauca de speculis, quae huc facere videbuntur addam. Plautus in Epidico sic inquit,

Non oris causâ modò homines aequum fuit

Sibi habere speculum, ubi os contemplarent suum,

Sed quî perspicere possent cor sapientiae.

Vbi id inspexissent, cogitarent posteà,

Vitam ut vixissent olim in adolescentia.

Inventa sunt specula (ait Seneca) ut homo ipse se nosceret: Multi ex hoc consequuntur, primò sui notitiam, mox & consiliumNatural. quaest. lib. 5. quoddam: Formosus ut vitet infamiam, ne corporis dignitatem, morum dehonestamento polluat: Deformis, ut ingenio corporis damna rependat, & virtutibus redimat, quicquid corpori deest. Amplius, ut Iuvenis flore aetatis admoneretur, illud tempus esse discendi, senex, ut indecora canis deponeret, & de morte aliquid cogitaret, admoveri sibi lineas sentiens.

Mors introitus ad Vitam. Emblema XLIV.

Confectus senio Phoenix se mittit in ignem,

Vt propijs iterum pullulet exequijs:

Discite Mortales Parcarum spernere fila,

Nam, quò vivamus, vivere desinimus.

Commentarivs.

Vide Plinium Lib. 10. Cap. 2.DE Phoenice sic Claudianus;

Hic neque concepto foetu, nec semine surgit,

Sed pater est prolesque sui, nulloque creante

Emeritos artus foecundâ morte reformat,

Et petit alternam totidem per funera vitam.

Huic avi nos Christiani, aequiparandi sumus; cum ille dies quemimpij tanquam extremum timent, nobis aeterni natalis sit. Quanquam hoc neget Ethnicus Poëta, cun inquit,

Soles occidere, & redire possunt,Catull.

Nobis cum semel occidit brevis lux

Nox est perpetuò una dormienda.

Sanius dux ad Eloquentiam Cicero; Supremus ille dies, nonLib. 1. Tuse. Quaest. exstinctionem, sed commutationem loci adfert. Et alio loco; Si à Deo denunciatum videatur, ut è vitâ exeamus, laeti, & agentes gratias, pareamus, emittique nos é custodiâ, atque levari vinculis arbitremur. Si autem nihil denunciatum fuerit, eò tamen simus animo, ut illum horribilem diem alijs, nobis faustum putemus : nihil in malis ducamus, quod vel à Dijs immortalibus, vel à Naturâ, parente omnium, constitutum. Non enim temerè & fortuitò facti, & creati sumus, sed profectò fuit quaedam vis, quae generi consuleret humano, neid gigneret inter caetera, quod cum exantlavisset omnes labores, in mortis malum incideret sempiternum. Paratum nobis perfugium potius putemus, quò utinam passis velis tendere liceat. Matthaeus Cap. 13: Tunc justi fulgebunt sicut sol, in regno patris sui. Foelices, mehercules, & ter beatos illos, qui vitae praecedentis innocentiâ, fideque meruerunt tam praeclarum de coelo patrocinium, ut renati inter astra micare possint. Imaginemur, quaeso, quantus ille sit fulgor, tot sideribus inter se lumen miscentibus.Seneca. Nulla serenum umbra turbabit, aequaliter splendebit omne coeli latus. O quàm habebit tunc animus noster, quod gratuletur sibi, cum emissus his tenebris, in quibus assiduò volutatur, totus illam lucem aspexerit, quam nunc per angustissimas oculorum vias obscurè intuetur; & tamen illam procul admiratur! Haec cum perpendimus, quis mortem temporalem metuat, cum aeterna ante oculos vita sit? quis labores carnis timeat, cum se in requie aeternâ noverit collocandum? Audi iterum Ciceronem: Pro Dij immortales, quàm optabiliter iter illud ineundum est, quo confecto, nulla reliqua cura, nulla sollicitudo futura est? Legitur non-nemo in libris quaestionum Tusculanarum, cum Platonis libros de immortalitate animorum legisset, mox sese è praecipite muro, in mare abjecisse, ut aeterno illi Coelitum concilio adscriberetur. Refert Val. Maximus; Thraces olim natales hominum flebiliter, exequias cum hilaritate cele-brasse; gnari scilicet, sine ullis Doctorum praeceptis, verae nostrae conditionis: ideoque, inquit, meritò sibi sapientiae laudem vindicarunt. Et certè, si istae plus quàm aniles ineptiae pellantur, quid in morte miseriarum invenias? At amaram esse dices. Respondet Orator; Habes somnum imaginem mortis, eumque quotidie induis, & dubitas quin sensus in morte nullus? cum in ejus simulachro videas esse nullum? Diogenes interrogatus num quid mali esset mors? Quo, inquit, pacto malum, cum praesentem non sentiamus? quod autem abest, nulli malum est. Dum sentit homo, vivit, nondum igitur adest mors, quae si adsit, abest sensus. Malum autem non est, quod non sentitur. Hanc ratiocinationem quidam tribuunt Epicuro; Mors quidem mala non est, sed iter ad mortem. Id si metuimus, totâ vitâ metuendum est, quid enim haec aliud, quàm iter ad mortem? Cunctos itaque Boëtij verbis alloquor

Lib. 3. Met. 10.Huc omnes pariter venite capti,

Quos fallax ligat improbis catenis

Terrenas habitans libido mentes,

Hîc erit vobis requies laborum,

Hîc portus placidâ manens quiete,

Hîc patens unum miseris asylum.

E parvis citò magnus. Emblema XLV.

Quosquos ex humili salire cernes

Ad fastigia dignitatis altae,

Crocodilo habeas pares, ab ovo

Qui crescit minimo brevî stupendus.

Parte hâc dissimiles tamen vocabis,

Quòd hic perpetuò augeatur, illi

In summo positi ruant ad imum.

Commentarivs.

NArrat Pierius, in hieroglyphicis suis, Crocodilum è minimis initijs maximum citò capere incrementum: & PliniusNat. Hist. lib. 8. cap. 25.refert eum, quamdiu vivit, crescere. Huic animali Pierius homines, qui ex infimo, & humillimo loco ad summas dignitates emergunt, aequiparat: Hâc parte ego tamen eos dissimiles arbitror, quòd, cum Crocodilus (secundum Plinium) perpetuò crescat, illi contra, ubi ad fastigia pervenerint, ad ima tendant. Non secus ac stellae, quae subitò natae, subitò evanescunt. Et naturalis ratio est, ut quibus vijs fiunt, crescuntque omnia, ijsdem Tit. de Divers. Regul. Iuris.facilè resolvantur. Hinc Vlpianus Lib. 48. ad Sabinum; Nihil tam naturale est, quàm eo genere quidque dissolvi, quo colligatum est. Exemplo nobis sit, unum instar omnium, Romanum imperium, quod è pastorali (ut ita dicam) tugario, tantum ultrà Virgil. Eclog. 1.reliquas urbes caput extulit,

Quantum lenta solent inter viburna cupressi.Ita ut sub Principe Augusto, magnitudine & foelicitate suâ laborarit. Meruitque tandem triumphati orbis capat dici. Iam verò non amplius gaudij materia est, sed humanae fragilitatis, & Fortunae variantis indicium. Certè hoc imperium tale fuit (ut Lib. 2.Vell. Paterculus de Bruto, & Cassio loquitur) quod prona Fortuna comitata est, & veluti fatigata maturè destituit.

A teneris assuescendum. Emblema XLVI.

Frustrà, operam perdis, potuisset virga moveri

Cum nondum staret viribus aucta suis.

Nunc robur mora longa dedit, citiùsque fatiscet

Quàm queat in formam flectier illa novam.

Commentarivs.

INgeniosissimus Poëtarum Ovidius inquit,

Quae praebet latas arbor spaciantibus umbras,In lib. de Rem. Amor

Quo posita est primum tempore, virga fuit,

Tunc poterat manibus summâ tellure reveili,

Nunc stat in immensum viribus aucta suis.

Quo elegantissimo simili nos docet, praecipuum jam inde àteneris, liberorum correctioni impendendum esse laborem. Tractanda est cera, dum mollissima est. Virga si curva sit, virga flectenda est in eam formam, quam ei perpetuam esse velimus, alioqui frangas citius, quàm corrigas, cum jam in pravum induruerit; Et

Horat.Naturam expellas furcâ, tamen usque recurret.Fingenda est argilla etiamnum uda, imbuenda liquoribus optimis testa est, dum rudis; tingenda lana, dum à fullone nivea venit, nullisque maculis contaminata. Idem in tenerâ liberorum aetate observandum est: quorum natura, licet in pravum inclinare videatur, superabilis tamen est. Essicax quidem res est natura, sed hanc vincit essicacior institutio. Themistocles mirantibus alijs, in adolescente quopiam, qui feroci, pravoque ingenio videbatur, mutatos esse mores, dicebat, asperos & indomitos pullos, in optimos equos evadere, si quis illis disciplinam, & maturam institutionem adhibuerit: naturam dico, quia sera ne hilum proficit. Antisthenes, cum filium cujusdam suscepisser erudiendum, rogatus à parente quibus rebus opus esset, libro inquit novo, novo stylo, novâ tabellâ. Rudem nimirum, & vacuum animum requirebat. Philosophus. Nam ut cerae vacuae quidlibet imprimas, litteris autem exaratae, parum, aut nihil: sic etiam animo. Porrò, quia vicina est lapsibus adolescentia, &

Iuvenalis. - Dociles imitandis Turpibus & pravis omnes sumus;

Ideò maximam diligentiam in educatione requirimus. Haec Lib. 2. de ira.enim bona, bonos efficit, mala, malos. Testatur hoc Seneca; Nihil magis fecit iracundos, quàm educatio mollis & blanda, ideò unicis quò plus indulgetur, pupillisque quò plus licet, corruptior est animus. Non resister ossensis, cui nihil unquam negatum est, cui lachrimas sollicita semper, mater abstersit. Denique, ut Terentius inquit;

Licentiâ omnes reddimur deteriores.Ne itaque liberis fenestram ad nequitiam aperiamus, celandus est ijs paternus animus; Nam

Baptist. Mant.Sit licet in natos facies austera parentum, AEqua tamen semper mens est, & amica voluntas.

Foenum Graecum, quò tractatur duriùs, foeliciùs crescit, sic etiamliberi, quò habentur contentiùs, meliores sunt. Sed modus in omnibus servandus est, & (quod apprimè in vita est utile) ne quid nimis. Olim apud veteres, puer abs quopiam castigatus, si querelam ad patrem detulisset, turpe erat patri, si hoc audito non iterum filium emendasset. Si quidem, ex institutione majorum, habebant hanc de se mutuo fiduciam, ut crederent, neminem esse, qui cujusquam liberis quicquam imperaret inhonesti. Sic omnibus senioribus eadem erat auctoritas, quae patribus:

Verba quis auderet coram Sene digna ruboreOvid. Dicere? censuram longa senecta dabat.

Praetereà (ut Iuvenalis Satyra 14. testatur)

Credebant hoc grande nefas, & morte piandum

Si juvenis vetulo non assurrexerat, & si

Barbato cuicunque puer; licet ipse videre

Plura domi farra, & majores glandis acervos,

Tam venerabile erat praecedere quattuor annis.

Volaptatis praemium. Emblema XLVII.

Cum coit, & dulci Veneris jacet ebria motu

Vipera, contruncat insidiosa marem:

Hoc Venus omnis habet, primò sua gaudia fundit,

Postmodo sed stimulis corda fruentis agit.

Commentarivs.

PLinius Lib. 10. Cap. 62. inquit, Viperae marem, caput inserere in os foeminae, quod illa voluptatis dulcedine abrodit: Confirmat & hoc Orus Apollo, in sacris suis sculpturis. Nihil autem aliud per hoc notamus, quàm certissimam Voluptatis comitem esse Poenitentiam, Boëtius Lib. 3. Met. 7.

Habet hoc Voluptas omnis

Stimulis agit fruentes,

Apiumque par volantum,

Vbi grata mella fudit,

Fugit, & nimis tenaci

Ferit icta corda morsu:

Quam sententiam liberâ oratione sic locupletavit: Quid autem de corporis Voluptatibus loquar? quarum appetitus quidem plenus est anxietatis, satietas verò poenitentiae. Quantos illae morbos, quàm intolerabiles dolores, quasi quendam fructum nequitiae, fruentium solent referre corporibus? quarum motus quid habeat jucanditatis ignoro. Tristes verò esse Voluptatum exitus, quisquis reminisci volet libidinum suarum, intelliget: O pulchra & apposita verba: Reverà enim sic est Volaptas, tunc cum maximè delectat, extinguitur, nec multum loci habet, itaque citò implet, & post primum inapetum marcet. Statimque (ut Homericum illud habet)

τὴν δ' ἄμα χάρμα καὶ ἄλγος ἑλε φρένα, id est,Odyss. T. Laetitia huic maerorque simul praecordia coepit:

Laetitiam dico, sed falsam, veram enim scio Voluptati opponi, utpote quae alta, & ex alto veniens: cum contrà Voluptas talis sit, quae terrenis & fragilibus innititur, quae adventitio laeta est, quamque tam maximè, cum exultat, sollicita subit cogitatio. Ad quod alludens aliquis, dixit, Voluptatem ore suo mel gerere, corde fel, & in dorso anxios morsas. Quae contraria simul esse, fortè aliquis miretur; quare Socratis fabulam, fidei faciendae gratiâ hîc adducam: Quo tempore Saturno exacto, & caelestibus regnis pulso, Plato in Phoedone.Iuppiter imperium constituere coeperat, ferunt coram eo adfuisse voluptatem & Dolorem, cum gravissimis postulationibus, & criminibus, quibus se mutuò incessebant. Iuppiter ratus ex usu maximè esse & suo & Reipub. inimicitias, & odia deleri, operam dedit, ut in gratiam litigantes redigeret; sed frustrà expertus omnia, tandem reluctantes, adamantinâ quâdam catenâ, inter sese copulavit, ut quamvis inter se dissiderent, nihilominus necessariò simul, & unà essent, manerentque perpetuò.

Hinc Ita comparatum est in aetate hominumPlaut. in Amph. Ita Dijs placitum, Voluptati ut Maeror comes consequatur.

Vtroque itaque carendum est, quia qui unum, habet & alterumApul. Florid. 1. 3.; ubi enim uber, ibi & tuber, ubi mel, ibi fel. Et Apes ideòpungunt, quia ubicunque dulce est, ibi & acidum invenies. Macrob. lib. 1. in somnium Scip.Quod intelligentes prisci Romani, duas Divas semper colebant, Angeroniam, atque Volupiam, alteram ab Angoribus dictam, alteram à Voluptate. Et Angeroniae simulachrum in Arâ Volupiae fuit collocatum. Quo innuebant, extrema Gaudij possidere Maerorem. Haec cum veris veriora sint, quis non stultissimos illos venereos nepotulos judicet, qui, dum maximè suae Helenae inhiant, dum loca AEdilem metuentia adeunt, ut masculum illum spiritum, in febriculosae alicujus meretriculae amplexibus, essent, tandem id referunt, ut hamom vorent: Quo suo Plaut.malo, in consuetudinem adducto, imposterum carere non Ambros.possunt. Nihil enim prodigae satis est Voluptati, semper famem sui patitur. Ergò, ut globus in altum missus non sistitur, ita illi, ubi semel à rectis deerrarunt in vitia, à vitijs in prava, à pravis in praecipitia perveniunt. Quod Christianae religionis August. de contrit. cordis Cap. 4.vexilliferum Augustinum non latuit, cum ita exclamaret: O Voluptates quàm faciles aditus habetis, dum suadetis, quàm verò difficiles habetis exitus? Dum suadetis inungitis, sed postquam suaseritis, usque ad mortem animae pungitis. Scitè olim, sed malo suo edoctus, Lysimachus dicebat; Dij boni quàm brevis Voluptatis causâ, quantam deposui Voluptatem? Coactus enim fuerat se ob sitim dare Scythis, ut frigidam aquam biberet; quâ auream illam Libertatem vendiderat. O utinam & multi id cogitent, dum perpetuum illud poenitere, tam citò periturâ Voluptate emunt; quae tamen, si ad illud conferatur, nulla est. Quid enim istud me juvet, si paulisper lucem videam, in actiorem mox carcerem compingendus? Irritat haec externa delectatio in nobis fluctum illum cupidinum, non aufert. Quapropter (ut monet Aristoteles) Voluptatem non venientem, sed abeuntem aspicientes, & latentem illam Syrenis caudam, fallacem illum Sinonem in oculis habentes, induremus animum, & blandimentis Voluptatum procul abstrahamus, ut majore illo animi gaudio, illâ εὐθυμία fruamur; quam, ubi adepti erimus, tum demum intelligemus, miserrimos esse voluptuosos, & Voluptatem capiemus maximam, quòd hâc Voluptate non capiamur.

In Alcumistas. Emblema XLVIII.

Dum certis incerta sequor, rem prodigus omnem

Converti in fumos, & miseros cineres.

Commentarivs.

ALcumistica, amabilis illa insania, certae egestatis, & cassi laboris comes, curiosis ingenijs familiaris, quantae vanitatis sit, ex eo ipso facilè apparet, quòd polliceatur, quae natura nullo modo pati, nec attingere potest, dum rerum vertere species tentat, ac benedictum quendam Philosophorum (ut vocant) lapidem fabricare praesumit, quo, Midae instar, contracta omnia corpora, ilicò in aurum, argentumve permutentur. Quin etiam è summis, inaccessisque coelis, quintam quandam essentiam depromere nititur, quae praeter infi-nitas opes, etiam reviviscentiam adferat. Sed quod maximè ridiculum, quibus ipsi spondent aurum, ab his aurum petunt.

Nugipolyloquides (ut ait Comicus) argenti extenebronides,

Technipolyloquides, nummorum expalponides,

Quod semel arripides, nunquam posteà eripides.

Fingunt sibi nescio quae monstra, Leonem viridem, Cervum fugitivum, Aquilam volantem, Stultum salcantem, Draconena caudam suam vorantem, bufonem inflatum, & similes innuineras nugas. Haec illorum mysteria sunt, his ducibus opus peragitur. Emuntur ollae, vitra, carbones, metalla, & succi in abditis fornacibus recoquuntur, ut ex argento vivo, concretum & ductile, ad cudendam monetam efficiatur, & admirabilem abditarum naturae rerum massam conflando, purum inde aurum efficiatur. Cum verò jam exspectatur foetus aureus, ne mica quidem auri provenit, ea tamen ipsis perstat insania, ut quò plus impensum est, eò minus libeat desistere.

Ovid. lib. 1. de Art.Sic ne perdiderit, non cessat perdere lusor, Et revocat cupidas alea saepè manus. Pers.Tandem deceptus & exspes Nequicquam fundo suspirat nummus in imo.

Miser Alcumista, qui jam aetatem omnem inter experimenta consumpsit, mercibus, patrimonijsque omnibus decoctis, & in cinerem sumumque conversis, annosus, pannosus, esuriens, semper sulfur olens, &, ex assiduâ argenti vivi contrectatione, paralyticus, nihil praeter poenitere, gemere, & dolere sibi reportat, utpote cujus errori damnum, damno labor, & labori pudor accreverit. Sunt tamen quibus, nihil prae mirabili arte aestimantibus, est etiam quaedam paupertatis, in hoc studio, suavitas, ne gratis in Naturae secreta pervaserint, Ridiculus hic morbus etiam Poëtam Augurellum tenuit, qui videns, cam curam inani voto Refert Paulus Iovius in Elogijs.susceptam, ingenium ab irritâ spe, ad factitanda carmina convertit. In hunc sic lusit Latomus;

Iocum vetustum refricans Aurelius,

Dum sperat aurum, luditur carbonibus,

Adhuc Leoni scribit auri prodigo,

Iam certus artis, nempe Chrysopaeiam,

Vt quod minus collegit è carbonibus

Apidi Leonis eriperet è dentibus.

Bona conscientia in malis est secura. Emblema XLIX.

Alcedo medio quieta ponto

Ova parturit, incubansque pullos

Exchudit teneros, fovetque, donec

Nisus insolitos sciant volandi:

Queis mens integra, criminisque pura est,

Exsultant medios vel inter hostes,

Ex sese quia gaudium perenne

Habent, atque animi vigentis arce,

Ad quam non datur hostibus venire.

Commentarivs.

Vid. Plin. lib. 10. cap. 32.ALciones sive Alcedines, in medio mari nidum conficiunt, idque mediâ Hyeme, quo tempore maximè ventorum impetu mare tempestuosum est. Sed tum venti se remittunt, cum Alcedo septem diebus incubat, excludit enim pullos totidem, qui cum cibum appetunt, septem alios dies, ad pullorum incrementum, minutissimo animali elargitur Deus. Omnes itaque, qui se mari committunt, id observant, eosque dies Alcionios vocant,

Plautus, Alcionia nunc apud forum sunt;

ubi de Iustitio loquitur. Et

in Poenulo,

Tam herclè tu peristi, nisi illam mihi tam tranquillam facis, Quàm mare est olim, cum ibi Alcedo pullos educit suos.

His autem avibus simillima est bona conscientia, quae pari fastigio, eodemque valtu, inter amicos & hostes suos stat. Non secus ac in medio mari edita, ac altissimis defixa radicibus rupes, cujus summa fluctus ne attingunt quidem, infima sic verberant, non ut eam commoveant, sed ut ipsi frangantur. Narrant Poëtae, Olympi cacumen semper esse quietum, proptereà, quòd altius sit, quàm ut eò vis ventoram, tempestatamque perveniat: sic etiam haec est, sublimior, & excelsior, quàm ut istas iniquissimorum hominum calumnias sentiat. Socratis animum triginta Tyranni, infringere non potuerunt. Papinianus interrito vultu à Tyranno caesus est, cujus securis, nobis securitatem imprimere debet, pro justitia benè moriendi. Regulus luminibus in perpetuam vigiliam expansis, periculis undique imminentibus, catenis circumfrementibus, non abscondidit virtutem, sed magis magisque exeruit, suosque gemitus sub tortore devoravit;

Regium hoc ipsum putans

Adversa capere, quòque sit dubius magis,

Status, & cadentis imperi moles labet,

Hoc stare presso certiùs fortem gradu:

Haud est virile, terga Fortunae dare.

Constituerant, scilicet, hi viri, cum Antisthene, muros in animi sui sensibus, nullâ vi, nullis machinis expugnabiles. Habebantaltum illud gaudium, & exalto veniens, quietem nimirum mentis, & conscientiae in tuto collocatae; quae, non aliter ac Nepenthes, ab Homero praedicata, addita poculis, omnem convivij tristitiam discutit; ita omnem malorum sollicitudinem illis abolebat. Et certè necessariò sequitur, Vbicunque pura mens est, ibi Deus est, ubicunque Deus est, ibi paradisus, ibi coelum, ibi foelicitas vera, ubi haec est, ibi verum gaudium,

Hic murus aheneus estoHorat. Nil conscire sibi, nullâ pallescere culpâ.

Amor filiorum. Emblema L.

Cum videt insontes Pelicanus fervere pullos

Ignibus, ardentes insilit ipse rogos,

Et pius ad pulchram mavult contendere mortem,

Prolibus infoelix quàm superesse suis.

Non te sparsa pudet natorum sanguine mater

Ingenium brutis mitius esse feris?

Commentarivs.

ORus Apollo in Sacris suis Sculpturis refert, Pelicanum, cum caeterarun avium more possit in editioribus locis ova reponere, id tamen non facere, sed potius defossâterrâ, pullos ibi collocare. Quod ubi deprehenderunt homines, locum illum arido bovis stercore circumlinunt, cui & ignem subjiciunt: Pelicanus autem conspecto fumo, dum alis suis vult ignem extinguere, è contrario earum agitatione accendit, quo quum conflagrent ejus alae, facilè in ignem decidit, & ab aucupibus capitur. Quam ob causam, non consentaneum existimarunt Sacerdotes, eo vesci, cum omninò pro pullis in discrimen sese conjiciat. Adde quod haec avis centum & viginti diebus, quibus in prolis educatione detinetur, nunquam ad praedam longius provolet, uni illi curae assiduè intenta, ne pullos deserat. Quod si nihil aliud quicquam suggeratur occurratve, quod ijs in alimentum paret, ipse suis femoribus, rostro vellicatis, sanguinem ciet, quem pullis exugendum praebet. Monet nos haec volucris, natos, qui pars nostri & sanguis sunt, omni curâ fovere, ac diligere. Iubet hoc jus illud naturale, quod natura omnia animantia docuit: Inst. Lib. 1. Tit. 2. §. 1. Quantâ curâ ac sedulitate Ciconia pullos nutrit? Delphinus, conspecto hostili pisce, prolem suam ingurgitat, deinde extrà periculi aleam positus, eam reddit ex alvo. Palumbes saeviente frigore indificans, & partum excludens, sibi plumas haud gravatur evellere, ut parvuli mollius cubent, quo fit, ut ipsa saepè mater gelu contabescat. Omnia denique animalia pro suo partu ita propugnant, ut nullos impetus, nullos ictus reformident. At proh dolor, immane quantum saepè homines rationales, ab hâc brutorun irrationalium naturâ degenerant? Dum sua pignora relinquere non verentur, & in praedam canibus objicere non exhorrent? Dum sua ipsius viscera eviscerant, dum nascentium animas diabolicis suis medicamentis disturbant? dum fructum hominis, qui in semine est, hominem denique ipsum perdunt? Haec monstra Ovid. sic insectatur;

Que prima instituit teneros avellere foetus,

Militiâ fuerat digna perire suâ.

Si mors antiquis placuisset matribus olim,

Gens hominum vitio deperitura fuit.

Quid plenam fraudas vitem crescentibus uvis?

Pomaque crudeli vellis acerba manu?

Sponte fluent matura suâ: sine crescere nata,

Est pretium parvae non leve vita morae,

Vestra quid essoditis fubjectis viscera telis?

Et nondum natis dira venena datis?

Colchida dispersam puerorum sanguine culpant,

Atque suâ caesum matre queruntur Ityn;

Dicite quis Tereus, quis vos irritet Iason

Figere sollicitâ corpora vestra manu?

Haec neque in Armenijs Tigres fecêre latebris;

Perdere nec foetus ausa Leaena suos,

Perdere? Immò pueros saepè à matre relictos ipsae Leaenae, Tigres, & Lupae uberibus suis aluerunt; cujus rei testes sunt historiae, cum Graecorom, tum etiam Romanorum. Nullum denique animantum genus est, quod non alat suos foetus; & homines suos abjiciunt? Quid obsecrò crudelius ijs, qui prolem educationis taedio exponunt? An non in tales, competere videtur Graecorum etymologia, qui μητήρ dici putant, à μὴ τηρεῖν, id est, à non servando? Reclamat certè in os ipsa Natura, quae foeminis duos turgidos illos in pectore fonticulos dedit, spontè suâ post partum fluentes, ut in lucem editos foetus, delectabili illo succo alant. Monet & hoc terra, quae ideo omnium parens dicitur, non quòd gignat tantum, sed quòd nutriat etiam ea, quae genuit. Quia autem haec naturae Lex, à sceleratis hominibus aliquandò violatur, ideò jura civilia eam confirmarunt, vide L. 5. Si quis à liberis ff. de Agnoscendis Liberis. L. Si competenti judici C. de Alend, Liberis.

Iusta ultio. Emblema LI.

Vipera que coiens occiderat antè maritum,

A sobole hoc idem supplicium patitur:

Tarda licet Nemesis poenam differre videtur,

Attamen à tergo dura flagella quatit.

Commentarivs.

DIximus Emblemate xlvii. Viperam coeuntem, maris caput, ori suo insertum, amputare, quod nefas proles tandem ulciscitur, dum, matris alvum perrodens, erumpit. Docet autem nos hoc Emblema, differri aliquandò poenam, non auferri, nec crimen quenquam in pectore gestare, qui non idem Nemesin in tergo. Sequitur enim illa Dea silenter& lento pede. Plutarchus in Problematis scribit, Tyrijs fuisse morem, ut Deorum statuis vincula injicerent; quod AEnigma innuit, Deos ad scelerum ultionem lentè quidem procedere, sed tamen aliquandò de malefactis poenam sumere, vel inopinatò, Horatius,

Rarò antecedentem scelestum Deseruit pede poena claudo.

Lib. 1.Vall. Max. Lento quidem gradu ira divina ad vindictam procedit, sed tarditatem supplicij gravitate poenae compensat. Vidit hoc Homerus, quamvis oculis captus, cum inquit,

Iliad. 8.Quanquam non punit Iuppiter ilicò sontem, At faciet tamen, & luerit sua crimina magno.

Theocritus in Idyll. decimo,

Εὗρε θεὸς τὸν ἀλιτρὸν, ἔχεις πάλαι ὧν ἐπιθύμεῖς. id est, Invenit Deus impium, habes quae olim cupiebas.

Enimverò consueverunt Dij immortales, quò gravius homines ex rerum commutatione doleant, quos pro sceleribus ulcisci volunt, his secundiores interdum res, & diuturniorem impunitatem concedere, ita tamen ut tandem τὸν ἀλιτρὸν inveniant;

Claud. - Tolluntur in altum Vt lapsu graviore ruant.

Quod quanquam aliquandò non, aut tardius fieri videatur, tamen non fit , & idcircò de eo non querendum est. Quis tragaediamLips. in Const. si spectet, indignetur, si Atreus ille, aut Thyestes in primo alterove actu sublimes per scaenam, & elati paulisper incedant? Regnent, minentur, imperent, Scaena haec mox sanguine diffluet, & volventur in eâ purpureae aureaeque vestes.

- Improba nunquam Spes laetata diu est.

Semper enim impij aut internè, aut externè puniuntur. Internè, quia poenam semper ante oculos versari putant, qui peccaverunt, eamque non in publico tribunali, sed in arcano pectoris sinu experiuntur. Hîc eos insectantur furiae, non ardentibus facibus, ut in fabulis est, sed angore conscientiae;

- Habitant sub pectore manes Vltricesque Deae.

Et

Prima est haec ultio, quòd se

Iudice nemo nocens absolvitur, improba quamvis

Gratia fallaci Praetoris vicerit urnâ.

Verissimè Plato; ἀκόλουθος τῆς ἀδικίας ἡ τιμωρία, id est, cognatum, immò innatum omni sceleri sceleris supplicium. Iussisti DomineLib. 1. Confess. (inquit Augustinus) & sic est, ut poena sit omnis inordinatus animus. Quis autem eam solam punitionem censeat, quae incurritLip, in Const. in oculos, quam corpusculum hoc subit? Non est; Externa ista omnia leviter, nec in longum nos angunt. Vt gravius aegrotare judicantur, qui tabe aut marcore laborant, quàm qui inflammatione aliquâ, aut febri, & tamen haec magis apparent: sic in graviore poenâ improbi, qui lento illo passu ducuntur ad aeternam illam mortem. Novi sunt Titij, jecur renascens semper suae tortrici aliti suppeditant, quod ita feritur, ut sentiant se mori: O miserum qui huic judici traditur; qui toties moritur, & non moritur.

Sapiens in omnibus providus. Emblema LII.

Ingredior lentè, & praetensis cornibus omne

Exploro; Sapiens providet id quod agit.

Commentarivs.

DOcemur hoc Emblemate, in omnibus esse providi, & lentè festinare; quod innuit haec Limax, quae quamvis tarda sit, tamen ad optatam suam metam foeliciter saepissimè pervenit. Veteres olim Delphinum anchoram complectentem depingebant, quo hieroglyphico significabant, in consultando moram, in conficiendo celeritatem oportere dominari, alterumque altero debere temperari, quò videlicet ejusmodi quidam animi habitus existat, qualem Plato con-flari putat, ex Musicâ, Gymnasticâque, si pariter exerceantur. Sciebant scilicet divini viri illud Sophoclis verissimum,

Periculosam esse praeproperam sapientiam,In Oedip. Tyranno.

Et eum, qui plus satis festinat initio, serius ad finem pervenire. Canis dum nimium properat, caecos ejicit catulos. Prudenter itaque Terentius,

Vide ne nimium calidum hoc sit modo.Porrò quàm singularis virtus sit temperata illa maturitas, probavit cunctator ille Fabius, qui Romanam cunctando restituit rem. Doctus ni fallor illud Nimi; Diu, scilicet, apparandum esse bellum, ut vincas celerius. Ammianus de Constantino: Hinc & deinde nec itinera, nec flumina transiri posse, sine praesidijs putans, erat providus, & cunctator, quod praecipuum bonum in magnis ductoribus, opem ferre solet exercitibus & salutem. Et Pallas Iliad. α. à tergo adstat Achilli, jamque manum admoventem gladio coërcet; docens violentos illos animi motus comprimendos esse, alioqui talis festinationis comites esse errorem & poenitentiam. Testatur hoc Graecus ille versiculus,

προπὲτεια πολλοὶς ἐστιν αἰτία κακῶν, id est,Multis malorum est causa praecipitantia. Scivit hoc versipellis ille Ulysses, cum contrà Aiacem haec esserret,

- Tibi dextera belloMetamorp. Lib. 13.

Vtilis, ingenium est quod eget moderamine nostro,

Tu vires sine mente geris, mibi cura futuri est,

Tu pugnare potes, pugnandi tempora mecum

Eligit Atrides, tu tantum corpore prodes,

Nos animo:

Seneca; Si prudens fuerit animus tuus, tribus temporibus dispensetur; praeterita cogita, praesentia ordina, futura praevide. Ergo, ut dicitur, omnia pedetentim perficienda sunt. Terentius in Phormione;

Dij bene vurtant quod agis, pedetentim tamen.Quoniam (ut Plautus in Persa)

Si quam rem accures sobriè ac frugaliter,

Solet illa rectè sub manu succedere, atque aedepol

Fermè ut quisque rem accurat suam, sic ei procedit.

In Adulatores. Emblema LIII.

Dum mentitur avem, dum Vespertilio murem,

Mustelas geminas callida ludificat:

Doctus Adulator pro vento carbasa vertens,

Temporibus servit sedulus usque suis.

Commentarivs.

Plin. lib. 10. cap. 61.VEspertilio tale est animal, quod an avis, an mus sit, non abs re dubites; Sola enim volucrum parit, eique uni membraceae sunt pinnae; eadem sola lacte nutrit pullos, ubera ijs admovens. Hoc animal cum tale sit, Mustelas, quae domesticis animalibus, ijsque alitibus infestissimae sunt, & ad internecionem usque persequuntur, ludit,dum nuncavis, nunc mus videtur. Quâ de causâ Pierius, in hieroglyphicis suis refert, AEgyptios eam solere adulatori aequiparare, qui, quemadmodum aqua praeterfluens nullo certo colore est, sed semper colorem subječti soli refert: ita etiam sui dissimilis est, pro re natâ sese adaptans. Gubernatores navium pro vento sinus suos obliquant: Itidem ab adulatoribus fit,

Vtcunque in alto ventus est, exin velum portitur.Horum ingenia ita describit Terent.

Est genus hominum qui esse primos sese omnium rerum volunt,

Nec sunt, hos consector, hisce ego non paro me ut arrideant,

Sed his ultrò arrideo, & eorum ingenia admiror simul,

Quicquid dicunt laudo, id rursum si negant, laudo id quoque,

Negat quis? nego, ait, aio,

Postremò imperavi egomet mihi

Omnia assentari: is quaestus nunc est multò uberrimus.

Haec homines inertissimi, quos bonae mentis poenitet, faciunt, ut caput unctius referant, ut emungant argento heros.

Cum (enim) odor culina dimissis pedibus in coelum evolat,Plaut.

Parasiti oculis venaturam faciunt, atque aucupium naso suo,

Semperque eis decempes umbra est gratissima.

Idem in Captivis duobus,

Cum res (verò) prolatae sunt, cum rus homines eunt,

Simul prolatae res sunt nostris dentibus,

Quasi cum culetur, cochleae in occulto latent,

Suo sibi succo vidunt, ros si non cadit;

Itidem parasiti rebus prolatis latent,

In occulto miseri victitant succo suo.

De horum arte sic Seneca Epift. xlv. Adulatio quàm similis est amicitiae? no imitatur tantum illam, verum etiam vincit ,& praeterit; apertis & propitijs auribus recipitur, in praecordia ima descendit; eo ipso gratiosa, quo laedit: Vnde eorum sermonem non temerè quidam τύραννον τῶν. Bias interrogatus quod esset animal omnium maxiniè noxium; Si de feris, inquit, percunctaris, Tyrannus, si de mitibus, adulator. Constantinus Imperator assentatores, tineas, soricesque imperij nuncupabat; quos siPrincipes suâ aulâ ejicerent, nae illi Augiae stabulum purgarent, & cum Hercule monstrorum domitores dici possent. Satias esse dicebat Antisthenes εἰς κόρακας ἠ κόλακας, id est, in corvos quàm adulatores incidere; nam corvi non comedunt nisi mortuos, adulatores adhuc viventes excoriant. Quare ille apud Iliad. 1.Honerum sic ait: Exosus ille mihi velut inferni portae, qui aliud quidem occultum habet in mentibus, aliud verò ore profert;

Qui composita dicta pectore evolvit suo, Quae cum componas, dicta factis discrepant.

Persij adhortatione haec concludo,

Vos O patricius sanguis, quos vivere par est Occipici caeco, posticae occurrite sannae.

Et ibidem

- Examenque improbum in illà Castiges trutinà. Nec te quaesiveris extrà.

Exitus acta probat. Emblema LIV.

Distento petulans lac quod dedit ubere Capra,

Calcibus invertens mulctra refundit humi:

Sunt similes Caprae, qui turpi crimine vitae

Postmodò denigrant quae benè coepta prius.

Commentarivs.

SI extremus ille actus in fabulis poscit palmam, & honorificum illud Plaudere meretur, certè vitae in honore peractae hoc debetur quàm maximè; si scilicet in fine, qui (secundum Sacras litteras) coronatur, non inclinet, sed aequabili cursu ad candidam illam metam decurrat. Paucis verò raro coeli favore hoc concessum est, nisi,

Iuppiter, aut ardens evexit ad aethera Virtus.Multorum quidem fervida vota ad laudem & gloriam, ad consulares fasces pleno grada contendunt; haec autem ubi adepti sunt, egregius ille impetus detepescit, naturam ac virtutem securi dediscunt, nec debitum sibi gloriae praemium ulterius exspectant. Qui certè non aliter mihi facere videntur, quàm qui ex alto aliquo puteo aquam hauriunt, ubi magno molimine situlam propè ad os putei evexerunt, si paulum modò funem laxaverint, it situla, & deorsum concitatissimo lapsu provolvitur: sic illis de anteactâ vitâ plurimum remittentibus, pessum it quicquid adepti erant,

Longique perit labor irritus anni.Hujus autem rei duas statuo causas; Primam, ingenium humanum, quod à labore proclive est ad otium; Secundam, Honorem & potentiam, quae saepè impotentiam creant, & à veteri illâ viâ & vitâ seducunt. Sicut coeli inferiores à supero illo abripiuntur, & quamquam contranitentes tamen obsecundant: sic infirmitas humana plerumque ab istis. Privatis hominibus omissis, publicos tantum in medium adducam. Testis in re Romanâ Nero, qui hoc Traiani elogium de sese meruit; Omnes etiam optimos Principes, longè à quinquennio Neronis abesse: hic ut magnus initio Princeps, ita magnum posteà monstrum fuit; dum matricida, fratricida, cinaedus, citharaedus, auriga, histrio, & incendiarius, imperium Romanum miseris modis divexaret. Quid Lucullus? egregius herclè imperator, & quo meliores haud multos invenias, tamen delicijs & luxu universum decus & nominis sui lumen exstinxit; ita ut non hominem, sed divitias peccasse dicas. Huic annumerari potest Metellus Pius, qui caetero vitae tempore continentissimus, ad extremum jam senex, in Hispaniâ Consul, foedis indulsit voluptatibus, taleque morum passus est deliquium, ut siquis omnem vitam ejus, cum attentiore comparatione apud animum perpendere velit, duos in uno homine Metellos fuisse crediderit, eximium adolescentem, & senem turpissimum. Tantae scilicet virtutis est, cum foelicitate luctari, tantae foelicitatis à foelicitate non vinci.

Iustè fiunt quae à Deo. Emblema LV.

Cur Iovis adsestrix Themis est? quòd justa putanda

Quae Divina Dei mens rata cunque velit.

Commentarivs.

VEteres ideò Iovi Themin assidere volebant, quòd quicquid faceret, id cum justè facere crederent. Fuerunt tamen quidam, qui aut Deos nullos esse asserebant, aut de justitiâ eorum dubitabant; & sic quos non capiebant carpebant: cum scilicet malis benè, bonis autem malè essc saepissimè animadverterent. Tragicus

Τολμῶ κατειπεῖν, μή ποτ' οὐκ εἰσὶ θεοίκακόι γὰρ εὐτυχοῦντες ἐκπλήττουσί με. id est; Audeo prosari, sunt ne, vel regnant Dei?

Namque improborum me attonat foelicitas.

Lucianus ἐστι τίς θεος, ἡ ἀδρὰστεια, καὶ τά τοιαῦτα ὁρᾶ? Et Timon apud eundem, ad Iovem; Quid enim faciat? ubi ta perinde ac sub mandragorâ stertis, qui neque pejerantes exaudias, neque eorum, qui flagitia committunt, respectum geras? Diogenes Cynicus etiam dixit, Harpalum, qui temporibus illis praedo foelix habebatur, contrà Deos testimonium dicere, quòd in illâ Fortunâ tam diu viveret. Claudianus quoque hîc graviter dubitat;

In Ruffinum.Saepè mihi dubiam traxit sententia mentem

Curarent superi terras, an nullus inesset

Rector, & incerto fluerent mortalia casu;

Nam quum dispositi quaesissem foedera mundi

Praescriptosque maris fines, annique meatus,

Et lucis noctisque vices, tunc omnia rebar

Consilio firmata Dei.

Addit,

Sed cum res hominum tantâ caligine volvi

Aspicerem, laetosque diu florere nocentes,

Vexarique pios, rursus labefacta cadebat

Relligio.

Tandem tamen ad saniorem mentem redit, cum inquit,

Abstulit hunc tandem Russini poena tumultum,

Absolvitque Deos; jam non ad culmina rerum

Injustos crevisse queror; tolluntur in altum

Vt lapsu graviore ruant.

Boëtius etiam hoc proponit Lib.i. Metro. v. sed huic etiam Philosophia consolatrix aptissimè respondet Lib. i. Prosa vi. & Lib. iv. Prosa ii: Homines scilicet rerum fines ignorare, ideòque scelestos & nefarios, potentes foelicesque arbitrari, cum contrà, si personata illa foelicitas detegatur, infoelicissimi apparerent. Vndique enim terror & minae illos circumfremunt, ubique suos man es patiuntur,

Occultum quatiente animo tortore flagellum.Videntur quidem lascivire, videntur gaudere, sed videntur tantum; idque ad tempus; Deum enim ultrix necessitas semper & ubique comitatur, eorum, qui à sacrâ Lege discesserunt,vindex futura. Quam vindictam, quia meruerunt, semper exspectant. Alteram dubitationem, quarè scilicet boni severius sepè habean-tur, optimè tollet Seneca, qui sic ait; Inter bonos viros & DeumLib. Cur bon. viris mala fiant. amicitia est, conciliante virtute; amicitiam dico? immò etiam necessitudo & similitudo, quoniam quidem bonus, ipso tempore à Deo tantum differt. Discipulus ejus, aemulatorque ac vera progenies est, quam parens ille magnificus, virtutum non lenis exactor, sicuti severi patres, durius educat. Itaque cum bonos viros exerceri, malos lascivire vides, cogita filiorum nos modestiâ delectari, vernularum licentiâ; illos disciplinâ tristiori contineri, horum ali audaciam. In eundem sensum sic Lactantius Lib.v. Cap. xxiii. Deus homines pro liberis habet, sed corruptos ac vitiosos luxuriosè ac delicatè patitur vivere, quia non putat emendatione suâ dignos. Ideòque temporalia bona, non solum bonis dat, ne putent mali, propter ea Deum colendum. Rursus si malis solis auferrentur, ea sola putaretur esse poena. Homerus.

Iuppiter emetitur opes mortalibus, ipsi Sic visum ut fuerit cuicunque bonove malove.

Fingamus itaque Deum dicere: Quid habetis, quod de me queri possitis, vos quibus recta placuerunt? Alijs bona falsa circumdedi, auro illos, argento & ebore ornavi; Intus boni nihil est. Vestra sola solida & sincera est foelicitas. Iam ad malorum poenam quod attinet, non illos praeterit, sed dissert, at cum foenore solụturos. Quia nemo unquam supremo huic creditori decoquit. Atque haec de Deo summè justo. Quoniam autem, de eo etiam vera dicere, periculosum est, terram legimus, similes aquaticae testudini, quae dum fretum tranare cupit, stupore cogitatus obsidetur. Euclides olim interrogatus multa de Dijs, percommodè, respondit: Caetera quidem nescio, illud scio, quòd odêre curiosos. Itaque definimus, certi si non statim, tandem tamen molere Deorum molas.

Animus nobilitat. Emblema LVI.

Parvus in astrigeram Scarabaeus subvolat aethram,

Nec timet Armigero bella movere Iovis,

Nam quod iniqua illi robur Natura negavit,

Hoc animi supplet nobilitate sui:

Surgite degeneres, quid adhuc terrestria cordi?

Surgite, vosque animis esse putate Deos.

Spernit humum, longèque suprà mortalia tendens

Se modò submittit mens generosa Deo.

Commentarivs.

SCarabaeus animal est ex insectorum genere; Graeci κάνθαρον dicunt: Nascitur ex incrementis animantium, aspectu tetrum est, odore tetrius, sonitu teterrimum. Huic animalculo tantum est audaciae, tam heroica mentis vis, ut non dubitaverit, cum ave multò pugnacissimâ, Aquilâ scilicet, bellum suscipere, ipsamque Homericam muscam vincere. Cum enim aliquandò Scarabaeus, ab Aquilâ gravi injuriâ esset affectus, omnes artes dolosque in pectus advocavit. Cum itaque bis terve Aquilae ova è nido deturbasset, aquila in sinu Iovis ova sua reposuit, cumque necdum irae Scarabaei satisfactum esset, ad ipsam Iovis arcem invictus subvolat. Pastillum in hunc usum è stercoribus paratum, in sinum illius demittit. Iuppiter ut est sordium insolens, quippe in purissimâ mundi parte habitans, dum offensus teterrimo odore, fimum è sinu studet excutere, aquilae ova dejicit imprudens, quae ex alto delapsa perierunt. Monemur autem hâc fabulâ duo: Imprimis nullum hostem, quamvis vilissimum, contemnendum esse, nam & Leo minutarum avium cibus fit, &

Parva necat morsu spaciosum vipera taurum.Sic Sartorius parvis initijs crevit, & cum anteà sperneretur, posteà à Metello, & Cn. Pompeio vix superari potuit. Spartacus Romanum imperium conquassavit. Viriatius ex pastore tandem dux factus, Lusitaniam occupavit. Nemo denique facilius opprimitur, quàm qui nihil timet, & frequentissimumVell. Patere. initium calamitatis est securitas. Alterum est quod Scarabaeus nos monet; Neminem quamvis vilissimis parentibus procreatum desperare debere, sed potius summâ vi, ad pulcherrima quaeque contendere; patet enim omnibus honoris & gloriae campus: ex hoc quisque quod cupit petat, & assecutus sibi debeat. Neminem facillima Diva, Virtus rejicit. Et omnes, si ad primam originem revocentur, à Dijs sunt. Plato ait; NullumSenecae locus. Regem non ex servis esse oriundum, nullum non servum ex regibus; omnia ista longa varietas miscet. Erigamus itaque animos, & quicquid in medio sordidi jacet, transiliamus, exspectat nos in summo magna nobilitas. Audi Poëtam,

- Exsurge, & te quoque dignum Finge Deo.

Sobrietate Venus superatur. Emblema LVII.

Vipera jejunis hominum consparse salivis

Exspirat, medicis si sit hebenda fides:

Sic lasciva Caro, si tractes durius illam,

Concidet, & Mentis sun juga colla dabit.

Commentarivs.

VIpera salivâ jejuni hominis in fauces, & ad interiora Lib. 28. cap. 4.penetrante, occiditur; Testes Plinius, Galenus περὶκράσεως tertio, Alexander Aphrodisius, Pierius in Serpente, & Lucret. Libro 4. de Natur. rerum

Est itaque ut Serpens hominis contacta salivis Disperit, ac sese mandendo consicit ipsa.

Nec secus recalcitrosum illud jumentum Caro, quod durius & jejunius exceptum, domino suo & Rectori paret, mollius tractatum, plurimum ei exhibet negotij, &, (ut Virg. inquit)

Non audit habenas.Idcircò nihil potest esse efficacius ad domandum illud, modico jejunio, cujus vi vitia carnis extinguenda sunt, non ipsa caro. Hujus observantiâ appropinquamus Deo, & resistentes Diabolo, vitia blanda superamus. Semper enim virtuti cibus jejunium fuit. Hinc procedunt castae cogitationes, rationabiles voluntates, quibus Carnis appetitus enecantur, Spiritus vigor renovatur. Audi Augustinum; Iejunium purgat mentem, sublevat sensum, carnem Spiritui subjicit, nebulas cordis dispargit, libidinum ardores extinguit, castitatis verò lumen accendit. Adde quòd

Parcis victibus impedita cordaPrud. Insusum melius Deum receptent.

Contrà nihil sic inflammat corpora, & titillat membra genitalia, sicut immodicus cibus, potusque, seminaria certissima voluptatis, Ait enim non falsus vates

Vt vino est accensa Venus.Admonere solet Socrates, quod apud alios diceretur edere, aut convivari, id apud Athenienses dici ἐυωχεῖσθαι; quâ voce dicebatὠχὴ cibus & addito εὐ ne sarcina justo gravior, Imponeretur corpori. nos admoneri, eo temperamento sumendum cibum, ut nec corpus, nec animus praegravetur. Dicebat etiam multos in hoc vivere, ut ederent, biberentque, quibus (secundum Satyricum)

- In solo vivendi causa palato est;qui, ut Mathematici omnia centro ac spatio, ita omnem voluptatem ventre circumscribunt; se autem ob id edere & bibere dicebat, ut viveret; quod his rebus non ad voluptatem, sed ad necessitatem uteretur. Sed plerumque cum salutis causae sint, edere & bibere, adjungit se tanquam pedissequa, periculosa quaedam jucunditas, quae sub necessitatis causâ sic latitat, ut vix eam, nisi perfectus quisque, discernat. Nam dum solum debitum necessitas petit, voluptas explere desiderium flagitat, & hòc gula securius in praeceps ruit, quò sub honestiore pallio sese collegit. Hinc luxuries

Quae sibi totosIuvenal. Satyr. 2. Ponit apros, animal propter convivia natum,

quae lixa, coxa, & bis terve condita sibi apparat, quae tantasstruices concinnat patinarias, cum tamen natura paucis sit contenta, & perinde sit quid accipiat venter, perditurus quicquid acceperit. Ab his autem quid exspectes praeter mollitiem & libidines? Vegetius inquit; Corpus assuetum tunicae, loricae onus non suistinet, caput opertum linteo, galeam recusat, mollem otio manum durus exasperat capulus: sic etiam corpus cibo potuque suffertum, pias respuit meditationes, poenitentiae duritiem, & severitatem non sustinet. Maximas denique Virtutes jacere necesse est, Voluptate dominante.

Abstinendum à potentioribus. Emblema LVIII.

Conqueritur Sonipes longae de pondere caudae,

Vtque levet quemvis voce precante rogat,

Dum rudis hanc tollit, ferraris calcibus ictus

Concidit, & pretium triste laboris habet.

In magnis non tuta fides, prelustria vites,

Vive tibi, & paribus jungere te studeas;

Nam miserum est tali socio se jungere, de quo,

Si noceat, nunquam sit tibi posse queri.

Commentarivs.

QVàm lubricum, quantisque casibus obnoxium sit, cum magnis benè versari, hoc Emblemate adumbratur. Ad quod interpretandum, paucula haec quae adferam virorum magnorum exempla dictaque non minimum facient.Vide Paul. Iovium in Elogijs viror, doctor. Expertus est hoc illustre illud Britanniae lumen Thomas Morus, qui dum Regis Henrici octavi, in repudiandâ uxore, foeminâ (ut fertur) innocentissimâ, consilio subscribere nollet, illud canitie venerandum caput securi submittere coactus fuit. Ita ut cum Arato dicere potuerit; O Cephale haec sunt praemia Polyb. lib. 7regalis amicitiae. Magno etiam stetit haec Hermeae, qui auctoritate plurimum in aulâ apud Antiochum valens, tandem in oculis Regis, ipso eo probante interemptus est. Quid de Seiano dicam? qui in tam flagranti gratiâ apud Tiberium fuit, ut pro Collega (si Tacito credimus) in imperio habitus sit, tandem tamen hoc reportavit, ut ultimo capitis supplicio plecteretur. Illudque Plutarchi verum esse comprobavit, nimirum, ut Arithmeticorum calculi aliquandò valent multis millibus, aliquandò nihil: sic Regum amicos aliquandò quidvis posse, rursus mutatâ in fastidium gratiâ, nihil. Enimverò ille est Magnatum talium Polyb.animus, omnia sibi ignoscit, potentiam suam licentiâ metitur, parvo temporis intervallo homines in excelso fastigio collocat, & cosdem rursus ad extremam miseriam redigit. Quemadmodum in vulnere prius apparet sanguis, quàm plaga, & quemadmodum prius emicat fulgor, quàm tonitrus audiatur: ita apud Principes prius erumpit condemnatio, quàm probatio, & perijt delatus, priusquam coarguatur; ita ut meritò dubites, periculosiorne sit charitas eorum, an odium; propè par malum, nisi quòd odium fugat, amor ille simulatus & fucatus detinet. Lucianus his sequentibus coloribus Aulam potentum depingit; Nempe, Vestibulum sublime, & inauratum, abruptum, lubricum, ita ut plerumque, qui se ad summum pervenisse putant, praecipites cervice fractà dejiciantur. Intus opulentiae, ostentatio, spes fallax, ambitio, aemulatio, invidia, detrectatio, fumi, adulatorum multae manus, pauca corda, crapula, luxus, corruptiones, avaritia, eaque omnia speciosis fucis teguntur. Denique ut paucis dicam, Aulica vita, splendida est miseria.Haec cum ita sese habeant, benè me hercules sibi prospiciunt, qui procul à turbidâ aulâ fugientes, & ut Diogenes dicebat, Πόρρω δὶος τε καὶ κεραυνοῦ, id est, procul à Iove & à fulmine, intrà pelliculam suam sese continent; illud Adagium altè animo suo imprimentes, λάθε βιώσας, quod Horatius sic expressit,

Nec vixit malè qui videns moriensque fesellit.Monet & hoc Ovidius, sed nimiâ credulitate, quae ab Apuleio deceptionum mater dicitur, illusus. Haec autem ejus verba sunt ad Amicum Eleg. 4. Trist. Lib. 3.

Vsibus edocto si quicquam credis amico,

Vive tibi, & longè nomina magna fuge.

Vive tibi, quantumque potes praelustria vita,

Saevum praelustri fulmen ab arce venit

&c.

Et paulò post,

Vive sine invidiâ, mollesque inglorius annos Exige, amicitias & tibi junge pares.

Plautus in Euclione,

Venit hoc in mentem mihi Megadore, te esse hominem divitem,

Fastuosum, me item esse hominem pauperum pauperrimum,

Nunc si filiam locussim meam tibi, in mentem venit

Te bovem esse, & me esse asellum, ubi tecum conjunctus siem

Vbi onus nequeam serre pariter, jaceam ego asinus in luto,

Tu me bos magi; haud respicias, notus quasi nunquam siem.

Et te utar iniquiore, & meus me ordo irrideat,

Neutribi habeam stabile stabulum, si quid divortij fuat;

Afini me mordicus scindant, boves incursent cornibus,

Hoc magnum est periculum ab asinis ad boves trascendere.

Audi etiam querentem Senecam in Octavia,

Quid me potens Fortuna, fallaci mihi

Blandita valtu, sorte contentum meâ

Altè extulisti? gravius ut ruerem editâ

Receptus arce, totque prospiceren metus?

Melius latebam procul ab invidiae malis

Remotus inter Corsici rupes maris,

Vbi liber animus, & sui juris, mihi

Semper vacabat studia recolenti mea.

Haec divinum illum virum pronunciasse auguror cum jam au-licis fluctibus immersus, aureisque compedibus impeditus, instante & urgente Nerone, se sibi vindicare non posset. Nimirum ut Indicae Testudines, meridiano tempore blandiente, gaudent totae dorso per tranquilla fluitare, donec oblitis sui, Solis calore siccetur cortex, ita ut mergi nequeant, & sic oportunae venantium praedae fiant; ita etiam Aulici, in splendidam illam miseriam se conjiciunt, unde posteà se expedire nequeunt, sed perpetuò Protei esse coguntur; haecque summa eorum est disciplina, observare tempora, ne quid intempestivius geratur, caque non ab astris, coelis, aut ab ephimeridibus caprant, sed à vino, à prandio, à venatione, ab accubitu, dum exhilaratus est Princeps,

Et quos alios aditus & tempora norunt.Tum adsunt, alloquuntur, adblandiuntur, & arrident; sequentes illud Aristotelis, ad Calisthinem, consilium, hortantis, ut cum Rege aut nunquam, aut jucundissimè loqueretur. Si injuriae eis inferantur, patienter ferre debent, ut quondam ille Senex, qui interrogatus, quomodò, rem in Aulâ rarissimam, Senectutem consecutus esset; respondit; Injurias ferendo, & gratias agendo, O miseram illam & taediosam vitam, immò ut verius dicam, vitam non vitam. A naturâ libertate donati sunt, & ipsi sese in voluntariam illam servitutem conjiciunt. Quod olim exprobravit Diogenes Aristoteli, dicens; Tu, qui relictâ Academiâ te aulis addixisti, caenas quandò Alexandro libet, at ego, quandò Diogeni. Vindica itaque vindica te in auream illam Libertatem, aut si eo loco res tuae sint, ut ab aulâ divelli nequeas, salutariter hoc, ex sententiâ Alexandri Magni observabis; Nimirum ut in negotijs regalibus tanquam cum igne agas, à quo non abimus, uc illius calore foveri nequeamus, neque ita appropinquamus, ut illius incendio conflagremus. Per me autem,

Stet quicunque volet potens

Aulae culmine lubrico,

Me dulcis saturet quies,

Obscuro posicus loco

Leni perfruar otio.

Sibi soli canere odiosum est. Emblema LIX.

Dum sibi concentus Aspendius edit, ubique

Spernitur, & populo displicet iste sonus:

Omnibus inservire decet; Prudentia vera est

Publica privatis praeposuisse bonis.

Commentarivs.

QVi privati commodi impendiò studiosi sunt, ac ferèEras. Chil. Cent. 1. quicquid rerum agunt, id omne ad domesticam referunt utilitatem, ij proverbio, intus canere, & à Graecis, Α'σπένδιοι κιθαριστὰι, id est, Aspendij citharistae dicuntur. Quemadmodum enim hi tacitâ, levique medulatione, sinistra contractis chordis, cantilenam peragebant, ita ut vox ad citha-raedum dumtaxat, aut proximum perveniret: sic hi homines sibi tantum nati, domi suae delitent, ac in occulto virtutem suam perdunt, in angulo & umbrâ culicis passus (ut ille dicebat) metientes: immemores illius Platonicae sententiae; quâ asserit non solum nos nobis natos esse, sed ortus nostri partem patriam, partem amicos sibi vindicare. Et certè quae societas pulchrior quae gravior, quàm quae cum patriae nostrae Repub. est. Lib. 3. Epist. 10.Nobilissimi civis est (inquit Cassiodorus) patriae suae augmenta cogitare. Olim apud Antiquos qui Curiae limen intrabant, abjectâ Val. Max.privatâ caritate, publicam induebant, neglectis privatis commodis, publicis studebant. Testatur hoc Horatius Lib. 2. Ode xv. ubi primò queritur de temporis sui luxuriâ; cum inquit,

Iam pauca aratro jugera regiae

Moles relinquent, undique latius

Extenta visentur Lucrino

Stagna lacu, platanusque celebs

Evincet ulmos.

Et paulò post, antiquos mores citans, ait

- Non ita Romuli

Praescriptum, & intonsi Catonis

Auspicijs, reterumque normâ,

Privatus illis census erat brevis,

Commune magnum, nulla decempedis

Metata privatis opacam

Porticus excipiebat Arcton,

Nec fortuîtum spernere cespitem

Leges sinebant, oppida publico

Sumptu jubentes, & Deorum

Templa novo decorare saxo.

Haec paulatim satis in pejus lapsa sunt, coeperuntque quidam Rempub. quaestui, & pro aureâ messe habere, non secus ac quondam Stratocles & Dromoclidas tribunal suum. Quod (ut Cicero inquit) non modò turpe, sed sceleratum & nefarium. Cum è contrario nihil in rebus humanis praestantius, nihil praeclarius sit, quàm benè de patriâ fuâ mereri. E publicis functionibus non locupletiores, sed laudatiores debemus discedere. In hoc demum verum & solidam decus positum est. Ideò totâ mente in curâ eâ, cogitationeque persistendum est. Videmus utilla quae suprà nos sunt sidera, aetherem suum illastrent, pro radijs unaquaeque suis: Terrestris quidam aether Respublica est, in quo tanquam sidera defixit nos homines Natura; exequamur munus nostrum, spargamus lumen, & irradiemus quisque pro fulgore nostro, indubitatè scientes, omnibus qui patriam Cic. in Somn. Scip.conservaverint, adjuverint, auxerint, certum esse in coelo, ac definitum locum, ubi beati sempiterno aevo fruantur. Nihil enim Deo gratius, jucundiusque in terris est, quàm quòd homines ipsius progenies parentis, quo ad ejus fieri possit, imitentur virtutem, atque probitatem, & derivatâ ad se parte aliquâ illius aeternae legis, ac gubernandae Reip. rationis ac providentiae, concilia sibi & conventus instituant, coagmentent, ac vinculo illo Iustitiae copulent. Porrò non is solum Reipub. praeest, qui candidatos extrahit, qui tuetur reos, & de pace belloque censet, sed etiam ille, qui juventutem à lineis aberrantem exhortatur; quales sunt Philosophi, qui in bonorum praeceptorum inopiâ, virtutem ingerunt, qui ad avaritiam, aut luxuriem ruentes, retrahunt. Hi etsi domi morentur, in privato tamen publicum negotium gerunt. Quis Zenonem & Chrysippum minora egisseSeneca de vit. beata. dicat, quàm si duxissent exercitus, gessissent honores, leges tulissent, quas non uni civitati, sed toti humano generi tulerunt? Nihil ergò est, quare tale otium non conveniat bono viro, per quod futura saecula ordinet, nec apud paucos concionetur, sed apud omnes omnium gentium homines, quique sunt, quique erant. Dicebat Pythagoras vitam humanam esse similem Panegyri, hoc est, solenni hominum conventui: ad quem alij conveniunt certaturi, alij negotiaturi, nonnulli spectatores modò futuri; ac caeteros quidem esse sollicitos omnes, solum spectatorem securum frui celebritate: hunc spectatoren aiebat esse Philosophum, qui non ob aliud in hoc mundi theatrum prodijsset, quàm ut naturas rerum, ac mores hominum contemplaretur, ac emendaret.

Sis memor utriusque fortunae. Emblema LX.

Eccë triumphali Capitolia celsa petentem

Axe Ducem, ut reddat vota precesque Iovi;

Praecedit captiva cohors victique Tyranni,

Victor & audaces aureus urget equos,

Hunc aliquis sequitur qui tintinnabula pulsans,

Admonet à laetis rebus abesse fidem.

Fortunam reverenter habe; nam vitrea tota est,

Cumque nihil statuis firmius esse, ruit.

Commentarivs.

ROmani Imperatores, siquandò devictis hostibus triumpharent, Capitolium eburneo corru intrabant, hunc praecedebant captivi pedibus constrictis, ipsi autem currui adhaerebat flagellum, & à latere aliquis sequebatur cum tintinnabulo, admonens ipsum Imperatorem utriusque Fortunae. Sciebant scilicet homines sapientissimi, facilius adversas res ferri moderatè, quàm secumdas prudenter. Illae enim ob metum futuri sollicitos reddunt, hae ob praeteritam foelicitatem, impellunt ad rerum omnium contemptum.

Virgil. Nescia mens hominum Fati, sortisque futurae, Et servare modum rebus sublata secundis.

Hinc disputat Boëtius Lib. 2. Pros. 8. quae Fortuna praeferenda sit. Haec autem ejus sunt verba; Etenim plus reor hominibus adversam, quànı prosperam prodesse Fortunam; Illa enim specie foelicitatis cum videtur blanda, mentitur; haec semper vera est, cum se instabilem mutatione demonstrat. Illa fallit, haec instruit. Illa specie bonorum mendacium, fruentium mentes ligat, haec cognitione fragilis foelicitatis absolvit: Itaque illam videas ventosam, suique semper ignaram, hanc sobriam, succinctamque, ac ipsius adversitatis exercitatione prudentem. Et certè, quotocuique obtigit, prosperâ foelicitate uti, & sapere? Rarò cum Fortunâ bonâ, mens quoque bona homini data est.

Centum doctûm hominum consilia haec una devincit Dea.Plaut.

Luxuriant animi rebus plerumque secundis,Ovid. Nec facilè est aequâ commoda mente pati.

Prudenter itaque Horatius Europam monet,

- Benè ferre magnam Disce Fortunam.

Tunc consilia salutaria advocanda sunt, cum nobis alludit vitae prosperitas; & ut Terentius docet,

Omnes cum secunda res sunt, tum maximèIn Phorm.

Meditari secum oportet, quo pacto adversam aerumnam ferant.

Fecit hoc Philippus Macedo, cui cum nuncium esset allatum, multas res foeliciter & prosperè gestas esse, (nam eodem tempore Tethrippo vicerat in Olympijs, & Parmenio Dardanenses praelio fuderat, & Olympias ipsi masculum foetum erat enixa)porrectis in coelum manibus; O Fortuna, inquit, pro tot tantisque bonis, levi quopiam malo me affice. Epaminondas, cum alias solitus esset uncto corpore, hilarique vultu, prodire in publicum, postridie ejus diei, quo foeliciter pugnatum esset in Leuctris, processit squallidus ac summissus; Amicis autem sciscitantibus ecquid ei molesti evenisset: Nihil inquit, sed heri sensi me plus aequo mihi placuisse, ejus gaudij intemperantiam hodie castigo. Vir cordatissimus suspectam habebat nimiam Fortunae indulgentiam, cujus ingenium esse sciebat, ut quibus exitium molitur, his prius novâ rerum prosperitate blandiatur. Idcircò

Seneca.Quò Fortuna altius

Evexit, ac levavit humanas opes

Hoc se magis supprimere sapientem decet.

Quia (ut Menander inquit) εὐκόλως πίπτουσιν αἱ λαμπραἰ τύχαι, id est, facile cadunt splendidae Fortunae. Adstipulatur Plautinus ille,

In Captivis.Fortuna humana fingit, arctatque ut lubet,

Me qui liber fueram servum fecit, ex summo infimum,

Qui imperare insueveram, alterius imperio obsequor.

Suum cuique pulchrum. Emblema LXI.

En ut Simia parvulos catellos

Praefert omnibus, omniumque formas

Deridet, neque se videt ,isella

Nudam podice, clunibusque calvam:

Naevos alterius videmus omnes

Lynceis oculis, suosque talpa

Quisque praeterit, & videre non vult

Quid in tergore Manticae geratur.

Commentarivs.

DE Simijs haec Plinius Lib. 8. Cap. liii.: Simiarum quoque genera hominis figurae proxima. Caudis inter se distinguuntur. Mirâ solertiâ visco eas inungi, laqueisque calceari, imitatione venantium tradunt. Huic generi praecipua ergà foetum est affectio: Gestant catulos, quos mansuefactae intrà domos peperêre, omnibusque demonstrant, tractarique gaudent. Haec ille: Ridiculis autem istis bestijs, plerique hominum adsimiles sunt, qui, omnia dicta factaque sua, sine rivali unicè amant, ac venerantur, & nescio quomodò, magis in alijs cernunt, quàm in semetipsis, si quid delinquatur. Omnia sibi ignoscunt, nihil alijs remittunt. Hinc est quod magis propriâ, quàm alienâ adulatione pereant. Quis enim eorum sibi verum dicere audet? Exclamat Satyricus,

Quàm nemo in sese tentat descendere, nemo,

Sed praecedenti spectatur Mantica tergo.

Cui non abludit illud Catulli ad Varum;

Nimirum idem omnes fallimur, neque est quisquam

Quem non in aliquâ re videre Sussenum

Possis. Suus cuique attributus est error;

Sed non videmus Manticae quod in tergo est.

Quid autem per Manticam indicetur, patet ex Apologo illo AEsopico, qui exstat hujusmodi apud Stobaeum: Finxit AEsopus omnes mortales binas habere Manticas, hoc est peras: alteram ante pectus, alteram à scapulis tergoque pendentem. Sed in priorem, inquit, aliena vitia immittimus, in posteriorem nostra. Hanc humani ingenij caecam φιλαυτίαν, non solum Poëtarum litterae, verum etiam Euangelicae notarunt, sic enim Matthaeus; Quid vides festucam in oculo fratris tui, trabem autem in tuo non vides. Horat.

Cum tua perrideas oculis mala lippus inunctis,

Cur in amicorum vitijs tam cernis acutum

Quàm aut Aquila aut serpens Epidaurius?

In nos itaque descendamus, & malorum domesticorum recordatione, desinamus arrogantius insectari vitam alienam. Vitium enim illud (ut Seneca inquit) de quo querimur, si diligentius excasserimus, in sinu nostro inveniemus. Idcircòsapienter olim, ut testatur Plato in Charmide, prae foribus templi Delphici, ab Amphyctionibus haec inscripta visebantur, γνῶθι σεαυτόν, Nosce teipsum: In quo dicto, à Deo emisso, aut immisso,Hoc de coelo descendisse, inquit Iuvenal modestiae mediocritatisque commendatio est, ne nobis vel majora, vel indigna sequamur. Nam hinc omnis vitae pestis oritur, quòd sibi quisque blandiatur, & quantum alijs praeter aequum detrahit, tantum sibi philautiae vitio praeter meritum tribuat.

Patienter ferendum, quod necesse est. Emblema LXII.

Pendulus è laqueo Sturnus dum rumpere tentat

Vincla, lacessitos implicat usque pedes:

Perfer & obdura; Patientia plurima mollit

Que nequit humanum corrigere ingenium.

Commentarivs.

SEneca quodam loco in Epistolis inquit; Omnis ira, omnis indignatio crescit in dolorem, & tormentum sui, nullumque jugum est, quod non arctius premat refractarium, quam spontè sequentem. Benè profectò; Videmus enim in omnibus humanis casibus hoc fieri, quos patientia mollit, impatientia crudelissimè exasperat. Vulnus quid tam crudumfacit, quàm ferendi impatientia? pisces hamo pendentes si se moveant aut quassent, magis intricantur, avis visco aut plagis deceptae, si se explicare tentent, magis implicantur & oblinuntur, dumque

Pugnando vincula tentantOvid. Rumpere, pugnantes fortiùs illa tenent.

Quibus exemplis monemur, casus nobis à Deo supervenientes, patienter ferre. Certè,

Durum, sed levius fit patientiâ,Horat. Ode 24. lib. 2. Quicquid corrigere est nefas.

Ovid, in Metam. de Philemone & Baucide,

Paupertatemque ferendo Essecêre levem.

Virg. Superanda omnis Fortuna ferendo est

Seneca: Libenter feras quod necesse est, dolor enim patientiâ vincitur. Et huic cognatum illud Tragici,

Patiens quisquis novit famulumIn Herc. Octaeo.

Regemque pati, vultusque suos

Variare potest, pepulit pires

Pondusque mali, nec servit inops

Casus animo qui tulit aequo;

Scivit hoc ille Mitio Terentianus, cum Demea quaerit;In Adelp.

Placet tibi factum Mitio? Mit. Non, si queam

Mutare: nunc quum nequeo, aequo animo fero.

Ita vita est hominum, quasi cum ludas tesseris,

Si illud quod est maximè opus jactu non cadit,

Illud quod cecidit forte id arte ut corrigas.

Et Grudio apud Plaut, in Mostellaria;

Quid tu vis fieri? non omnes possunt olere unguenta exotica

Si tu oles, neque superior quàm herus accumbere,

Neque tam facetis quàm tu vivis victibus,

Tu tibi istos habe turtures, pisces, aves,

Sine me alliatò fungi Fortunas meas;

Tu. Fortunatus es, ego miser: patiunda sunt.

Prudenter ille; Quid enim aliud est aequaliter se in adversis Val. Max.gerere, quàm saevientem Fortunam, in adiutorium sui, pudore victam,convertere? contrà, magna est inscitia, adversus stimulum calcitrare. Vincamus itaque ratione praesentem calamitatem; sciamusque non casu delatam nobis, sed quasi delegatam. Bonus Senecae locus in lib. de vita beata Cap. 15.miles fert vulnera, enumerat cicatrices, & transverberatus telis, moriens amat eum pro quo cadit. Quisquis autem plorat, & queritur imperata facere, cogitur; Sic & nos

Ducunt volentes fata, nolentes trabunt.Quae autem dementia est, potius trahi, quàm duci? Ad hoc sacramentum adacti sumus, ferre mortalia, nec perturbari his, quae evitare nostrae potestatis non est. In regno nati sumus Deo parere, vera est libertas. Euripides

Δεῖ φέρειν τὰ τῶν θεῶν.Ia Phoeniss.

Invidia sibi poena. Emblema LXIII.

Livorem refugae ferunt sagittae

σοφοὶ consimilem; sagitta si quid

Collimet solidi, resultat, & non

Scopum, sed miserum ferit magistrum:

Sic & pectore masculo, & cachinnis

Spretus invidus, in suum retorquet

Sagittas animum, sibique poena est;

Quisquis invidiâ movetur, ille

Scopum praebuit invidi sagittis.

Commentarivs.

DIvinissimus Philosophorum Seneca, in Libro de Tranquillitate animi, effectum invidiae statuit, displicere sibi. Hoc oritur ab intemperie animi, & cupiditatibus timidis, aut parum prosperis, ubi aut non audent miserrimi homines quantum concupiscunt, aut non consequuntur, & in spem toti prominent, semper instabiles mobilesque. Quod necesse est accidere pendentibus. Omni vitâ pendent, & inhonesta se ac dissicilia docent, coguntque, & ubi sine praemio labor est, torquet illos irritum dedecus; & dolent se prava frustrà voluisse, Tunc illos & paenitentia coepti tenet & incipiendi timor, surrepitque illa luctatio animi, non invenientis exitun; quia nec cupiditatibus suis imperare, nec obsequi possunt: & cunctatio vitae parum se explicantis, & inter destituta vota torpentis animi situs. Quae omnia graviora sunt, ubi odio infoelicitatis operosae, ad otium profugerunt, & ad secreta studia, quae pati non potest animus, naturâ inquietus, parum scilicet in se solatiorum habens: ideòque detractis oblectationibus, quas ipsae occupationes discurrentibus praebent, domum, solitudinem, parietes non fert, invitus aspicit se sibi relictum. Hinc illud est taedium, & displicentia sui, & nusquam residentis animi volutatio, & otij sui tristis atque aegra patientia, utique ubi causas fateri pudet, tormenta introrsus egit verecundia, in angusto inclusae cupiditates sine exitu seipsae strangulant. Inde maeror marcorque, & mille fluctus mentis incertae, quam inchoata habent suspensam, deplorata tristem: inde ille affectus otium suum detestantium, querentiumque nihil se habere quod agant, & alienis incrementis inimicissima invidia. Alit enim livorem infoelix inertia: & omnes destrui cupiunt, quia se non potuerunt provehere: & ex hâc deinde aversatione alienorun processuum, & suorum desperatione, obirascens Fortunae animus, & de saeculo querens, & in angulos se retrahens, & poenae incubans suae, dum taedet sui pigetqae. Haec ille: Quibus eleganter originem causamque depingit invidiae; quae non tam alijs, quàm sibi ipsi inimica est. Si enim benè rem excutimus, comperiemus invidiam sibi ignominiam, illi autem cui invidet gloriam parere; quia dum perpetuò invidos illos oculos, inillum conjicit, atque in eum, quid agat, quomodò vivat, inquirit, haec illi honorifica incumbit necessitas, ut omnia dicta, factaque sua ad normam recti componat, ne si ab illâ vel latum unguem discedat, invidiae gaudendi materiam praebeat. Illi enim

Risus abest, nisi quem visi movêre dolores,Ovid. in Metam.

Et videt ingratos, intabescitque videndo

Successus hominum, carpitque & carpitur unà,

Suppliciumque suum est.

Expedit enim illi neminem videri egregium, quasi aliena virtus exprobratio illius vitiorum sit. Porrò demens sit, qui spicula hujus monstri curet; cum genus ultionis sit, ei, qui invidet, invidiae voluptatem contemnendo eripere. Stultus etiam, qui, ut invido placeat, virtutes suas occulat & abscondat,

Hoc Ithacus velit, & magno mercentur Atridae.Exercendi sunt oculi Noctuae claram lucem non ferentis, & ad honesta vadenti, contemnendus est iste invidorum contemptus. Audi Horatiam,

Invidiam placare paras Virtute relictâ?

Contemnêre miser, vitanda est improba Syren

Desidia, aut quicquid vità meliore parasti

Ponendum aequo animo.

Eleganter Demetrius dicere solebat, eodem loco sibi esse invidorum voces, quo ventre redditos crepitus; Quid enim dicebat mea refert, sursum illi, an deorsum sonent. Et certè (secundum Senecam) nihil stultius est, homine verba metuente. Gemant invidi, & infoelicem linguam bonorum exerceant convitio. Instent, commordeant, multò citius frangent dentes, quàmSeneca de Vit. Beata. impriment. Illustratur virtus nostra per ea ipsa, per quae petitur. Produci enim illi & tentari expedit: nec ulli magis intelligunt quanta sit, quàm qui vires ejus lacessendo senserunt, Duritia filicis nulli magis, quàm ferientibus nota est. Praebeamus nos, non aliter quàm rupes aliqua, in vadoso mari destituta, quam fluctas non desinunt, undecunque moti sunt, verberare: nec ideò aut loco eam movent, aut per tot aetates crebro incursu suo consumunt. Assilite, facite impetum, ferendo vos vincam. In ea quae firma & insuperabilia sunt, quicquid incurrit, malo suo vim suam exercet. Proinde quaerite mollem aliquam cedentemque materiam, in quam tela vestra figantur. Sic sic invidiae taediumdevoremus, sciamusque, ut flammam primùm emicantem multus comitatur fumus, qui evanescit jam invalescente & explicante sese flammâ, ita res egregias aggredientem, magnâ premi invidiâ, eâque tamen eum moveri non debere: Nam ut excors sit, qui adversis ventis jam diu navigans, & in altum provectus, otij tranquillitate portum petat: sic qui tum negotium relinquit, cum jam dudum cum invidiâ est luctatus, & citrà eam imposterum vivere posset; ubi scilicet

Virg.Per varios casus, per tot discrimina rerum

Venerit in Latium, sedes ubi Fata quietas

Ostendunt:

Latium designo, illam excelsam Virtutis AEden, illud

Claud.Meritispacium, quod nulla furentis

Invidiae mensura capit.

Hîc nobilis ille noster Athleta ventos ridebit & imbres, major jam omni invidiâ, quam suâ virtute extinxit: Non secus ac Sol si immineat hominis vertici, aut prorsus tollit umbram, aut minimam reddit. Videte nunc illustres animae, quae cum invidiâ luctamini, quàm praester esse invidiosum, quàm miserabilem. Scivit hoc Astaphium Ancilla apud Plautum, cum inquit,

In Truculento.Mavelim mihi inimicos invidere, quam me inimicis meis,

Nam invidere alij bene esse, cibi malè esse, miseria est,

Qui invident egent, illi quibus invidetur rem habent.

Verissima est vulgata illa sententia, unicam esse miseriam quae careat invidiâ. Cui accedit arguta illa Poëtae imprecatio,

Omnibus invideas livide, nemo tibi.

In Sophistas. Emblema LXIV.

Ingenti studio componit Aranea telam,

Et tamen à cunctis spernitur illud opus.

Sic magnas magno promis molimine nugas

Dum vigilas studijs vane Sophista tuis.

Commentarivs.

Appositè Aranearum telis vani Sophistarum Elenchi, & captiones aequiparantur, licet enim magno labore construantur, nihil aliud tamen sunt, quàm quisquiliae volantes, & venti spolia, &, ut Origenes inquit, AEgyptiacae ranae, quae tametsi assidudò ogganniant, oblatrentque praetereantibus, & odiosam illam cantilenam βρεκεκεκὲξ κοὰξ κοὰξ,iterent sine, sine tamen nemo commovetur, aut doctior redditur.Plutarch. Quemadmodum Bonaso cornua oneri sunt tantum, nulli autem usui, quia adeò in se sunt reflexa: sic illi suam habent Dialecticam, quâ tamen neminem, quia adeo intorta & intricata est, vincere possunt. Nihilominus tamen illi ἐκ πώγωνος σοφοι id est, barbae tenus sapientes, adeò nugis istis intenti sunt, ut propemodum cum Chrysippo prae fame moriantur. Haerent in verbis, & aetatem totam in adytis Philofophiae terunt, Seneca.penetralia nunquam vident. Rem illam magnificam Philosophiam ex majestate suâ, in magnas angustias detrudunt, vocando eam ad syllabas, quae utinam non prosint tantum, sed maximè nocent. Comminuitur enim & debilitatur generosa indoles, in istas angustias conjecta. Ad haec illi supercilia subducunt, in hoc barbam dimittunt, haec tristes docent, & pallidi. Fugitivis clamoribus non ad calamos, sed ad obliviosas aures semper certant. Risit hos tales olim lepidè Demonactes Philosophus, cum enim duos indoctos, inter se disputare videret & rixari, quorum alter absurda rogaret, alter nihil ad rem responderet, Non videtur vobis, inquit, amici, alter horum mulgere hircum, alter ei supponere cribrum? Innuens nihil aliud esse sophismata, quàm inanes nugas, quas tamen, quod est turpissinium atque ineptissimum, habent dissiciles. Atque haec de elenchis. Quorum tamen etiam prospiciendas statuo sallacias, sed prospiciendas tantum, ne verba nobis dentur, & ne Idem.quid in illis magni secretique boni esse existimemus. Venio ad veram illam Philosophiam, quam terris exulantem Socrates de coelo revocare conatus est; hanc divinam planè judico. Scimus illam esse matrem omnium artium, donum & inventum Deorum, quod ab animo, tanquam ab oculis, caliginem discutit, ut omnia supera, infera, prima, media, ultima videremus. Haec est illa quae de moribus quaerit, quae affectus temperat, quae timori, quae spei metam ponit, aut modum. Quaeque (ut breviter Senecae verbis dicam) humano generi promittit consilium. Divina Idem Ep. 89.certè & ineffabilis vis, quae utinam, quemadmodum universi mundi facics, in conspectum venit, ita tota nobis posset occurrere. Profectò omnes in admirationem sui raperet, relictis his quae nunc magna, magnorum ignoratione credimus. Hanc autem nunquam satis laudatam scientiam, Sophisticae abusus (utplerumque vitia se associant virtutibus) malè audire fecit. Scilicet ut vinum, quo nihil salubrius, quibusdam venenum est; sic sophistis Philosophia, quâ abutuntur. Hinc est quòd sanctissimi patres adeò in eam invecti sint. Gregorius Nazianzenus: In Ecclesiam, velut quaedam AEgyptiacae pestes, Philosophi irrepsêre. Tertullianus; Philosophi patriarchae haereticorum. Ambrosius Antistes; Phalerata magis, quàm vera sapientia, quae aliena quaerit, cum sua nesciat, coeli plagas scrutatur, Deum ignorat, quem solum nosse debebat. Haec illi. Sanè primis illis Ecclesiae temporibus, plurimi erant qui Christum assumerent ore, Platonem autem animo non exuerent. Hinc illae Patrum in falsam Philosophiam calumniae. Enimverò Scaenicam illam meretriculam res suas sibi habere voluerunt, & à sacrosanctâ Theologiae aede pedem referre, ut Siren usque in exitium dulcis, cantare, sive garrire desineret. Nobis autem qui Christum profitemur, alia mens sit, navim nostram semper avertentes ab istis argutiarum salebris, velificationes nostras ad unum tranquillae mentis portum dirigamus; Ad quam nos transfer O aeterna aeterni Patris Sapientia.

Indoctus ipse alios juvo. Emblema LXV.

Sunt Asini cantare rudes, tamen ossa ministrant

Quae fistulis aptissima;

Sic quibus est res ampla domi, tenues studiosos

Opibus juvare convenit.

Commentarivs.

NIhil magis commendat divites, quàm si divitias suas in laudabiles usus expendant, egenos scilicet ijs sustentando, aut pauperculos studiosos, qui ad artes illas, quibus humanitas, & eruditio paratur, non imbuti, sed à naturâ ficti videntur, ijs fovendo, & adjuvando. Afini, rude illud & stupidum animal, ossa nobis ministrant, ex quibus fistulaeconficiuntur maximè sonorae: sic & illi, qui alioqui (ut Papinianus dicebat) aurea mancipia, & secundum Diogenem, χρυσόμῆλα, id est, oves aureo vellere, appellari merebantur, tamen laudandi sunt, quòd his, qui alias in pulvere suo & coeno haesissent, manum praebeant, & illam animorum servitutem & tyrannidem, paupertatem dico, solvant. Exclamat Comicus in Adelphis, paupertatem esse onus miserum, & valdè grave, usque adeò, ut etiam nobilem ignobilem faciat. Et verum est illud Iuvenalis,

Haud facile emergunt, quorum virtutibus obstas

Res angusta domi;

- Minimè cantare sub antro

Pierio, Thyrsumve potest contingere saeva

Paupertas, atque aeris inops, quo nocte dieque

Corpus eget; satur est cum dicit Horatius Ohe.

Quòd si Virgilio puer, & tolerabile desit

Hospitium, caderent omnes à crinibus Hydri,

Surda nihil gemeret grave buccina.

Scimus quidem laboriosum illum & industrium Cleanthem, ex summâ paupertate, ad divinam illam Chrysippi Philosophiam adspirasse; sed quotocuique tam heroica mentis vis? Plurimi incredibili eruditionis amore flagrant, sed quia cum summis colluctantur difficultatibus, ignea eorum ingenia humi deprimuntur; qui tamen, si tandem aliquo favoris Zephyro resuscitarentur, non poenitendos se patriae cives praeberent, Horatius cum in sinu Maecenatis sui requiesceret, illa aeterni nominis carmina conscripsit. Hinc Martialis,

Sint Maecenates non deerunt Flacce Marones, Virgiliumque tibi vel tua rura dabunt:

Hic sine exemplo Poëta, cum ab Augusto Caesare, qui magnitudine rerum suarum, terrae totius habitabilis imperium complexus est, praemijs & honore afficeretur, divinissimo AEneidos, opere, id potissimum egit, ut Caesares & Iulios, à nobilissimo AEneae, Iulique sanguine ortos, & jam inde ab infinitâ annorum serie, universo terrarum orbi administrando, per oracula, sortesque antiquissimas destinatos, ostenderet;

At domus AEneae cunctis dominabitur oris

Et nati natorum, & qui nascentur ab illis.

Sic Augustus, alioqui fortasse futurus ignotus, fovendo Musam Virgilij, aeternum nomen sibi peperit. Alexander Macedo, Achillem hoc uno se foeliciorem & fortunatiorem fuisse dixit, quòd immortali Homeri carmine celebratus, per totum terrarum orbem innotuisset. Etenim Heros bellicosissimus, aeternitatem à principe Poëtarum accepit, Alexandri autem imperium, statim eo mortuo, in diversa regna fuit divisum atque distractum, quae tamen omnia, Romanis rerum dominis posteà cessêre, Horat. Oda 9. Lib. 4.

Vixêre fortes ante Agamemnona

Multi, sed omnes illachrymabiles

Vrgentur, ignotique longâ

Nocte, carent quia Vate sacro:

Paulum sepultae distat inertiae

Celata Virtus,

Principijs mali obstandum. Emblema LXVI.

Aspidis haud ullâ morsus curabitur arte

Ense recidatur pars nisi laesa statim;

Haud aliter si Seditio teterrima pestis

Ingruat, & secum crimina multa trahat,

Omnia sunt tentanda quidem, sed tollere prestat

Vnum, ne totus grex malè dispereat.

Commentarivs.

PRaecipiunt medicorum filij, morborum principijs semper obstare, ne

- Serò medicina paretur

Cum mala per longas invaluêre moras.

Monet hoc Perlius Satyra tertia,

Helleborum frustrà quum jam cutis aegra tumebit Poscentes videas, venienti occurrito morbo.

Hoc idem requiritur in morsis ab Aspide, qui nullo modo sanantur, nisi partes laesae confestim amputentur. Monetur autem hoc Emblemate Princeps, seditiosos & conclam atae nequitiae cives, meritâ poenâ punire, & è Republicâ suâ ejicere; Nam

Ovid. - Immedicabile vulnus Ense recidendum est, ne pars sincera trabatur.

Etenim ille, cui nec natura, nec industria rectè vivendi studium Apul. de Philos.conciliare potest, è vitâ, secundum Platonem, est pellendus. Haec ipsa clementia est, non esse hîc clementem. Multos servamus Lips. in Polit.dum unum tollimus. Et optimum misericordiae genus est, occidere, non tam ut ipsi pereant, sed ut alios pereundo deterreant. Melius enim est, ut pereat unus, quàm unitas, membrorumCicero Philipp. 9. potius aliquod, quàm totum corpus intereat. Sed haec omnia moderatè, & pro delicto. Nec enim prius ad ultima remedia deveniendum est, nisi cum depositae salutis aeger, nullis lenioribus auxilijs juvari potest. Quia ut Satyricus inquit,

Nulla unquam de morte hominis cunctatio longa est.Claud.

Qui fruitur poenâ ferus est, legumque videtur Vindictam praestare sibi.

Paulatim. Emblema LXVII.

Qui studet phyalam replere lymphâ

Stillando faciat, rebullit omnis,

Hanc infundere si simul labores:

Quisquis ingenium gravare multis,

Et comprendere cuncta vult, hebescit.

Commentarivs.

DIverbium Italis in ore frequens est;

Et tutto abbraccio, & nulla stringo:Quo innuunt, illos qui varijs rebus simul animum occupantsive distrahunt, parum aut nihil prosicere. Quemadmodum enim vasis angusti orificij, si magno cum impetu, & simul aquam infundas, eadem aqua ejicitur; si sensim instilles, recipitur, idem de ingenio nostro est, quod oneratur turbâ praeceptorum, non instruitur, cuique satis est accensio velut incitamentum in materia, quo vis inveniendi & cupiditas incitetur. Androgyni sic utrosque imitantur, ut neutrum sint, nec mares, nec foeminae: Ita quidam dum omnia esse volunt, à nullis agnoscuntur. Idcircò aptissimè à Polybio gulosis convivarum comparantur; nam ut illi omnia quae apposita sunt gustantes, neque in praesentia verè fruuntur ullo ciborum, neque in posterum digerunt satis, aut utiliter ijs nutriuntur; sic hi delibant varia, sed sine alio fructu omnia cursim & properantes transmittunt. Ideòque satius est paucis se auctoribus dare, quàm per multos vagum & instabilemSenec. in Epist. errare. Certis ingenijs immorari & innutriri oportet, si velis aliquid trahere, quod in animo fideliter sedeat. Nusquam est qui ubique est. Non prodest cibus nec corpori accedit, qui statim sumptus emittitur. Nihil tam utile est quod in transitu prosit. Fastidientis stomachi est, multa degustare: quae ubi varia sunt & diversa, inquinant, non alunt. Pauca itaque excerpenda sunt, quae bene concoquamus, & in sanguinem ac succum redigamus.

In corruptos Iudices. Emblema LXVIII.

Aranearum tela magnis rumpitur

Muscis, minores strangulat;

Rei potentes judicum sententiam

Odore ducunt munerum;

Què nil habet quo torqueat Leges, miser

In pelle pauper plectitur.

Commentarivs.

APophtegma est Anacharsidis, quo elusit studium SolonisPlutarch. in vita Solonis. in conscribendis legibus. Dicebat enim Leges aranearum telis adsimiles esse, proptereà quòd in illas siquid levius, aut imbecillum incurreret, haereat, sin majus aliquid, dissecet, ac fugiat. Huic succinit illa sententia, quae apud Terentium in Phormione est,

Quia non rete Accipitri tenditur, neque Milvio

Qui malè faciunt nobis, illis qui nihil faciunt tenditur,

Quia enim in illis fructus est, in illis opera luditur.

Et Iuvenalis,

Dat veniam corvis, vexat censura columbas.Diomedes pyrata captus ab Alexandro in hunc modum se purgabat, dicens, Ego quia unâ navi pyraticam exerceo, pyrata dicor, tu, quia totis classibus, imperator nuncuparis. Marcus Varro apud Nonium;

Natura humanis omnia sunt paria,

Qui pote, plus urget, pisces ut saepè minores

Magnus comest.

Arist. in Rhet.Haec autem sententiarum eversio, sive conniventia, unde, nisi á pecunia? cui πάντα ὤνια, id est, omnia venalia. Asserit Tibullus,

Auro pulsa fides, auro venalia jura, Aurum lex sequitur, mox sine lege pudor.

Quaevis castella haec machina dejiciet, in quae modò Asellus auro onustus possit ascendere. Ad summum

- Divina humanaque pulchris Divitijs parent.

Horat.Aurum per medios ire satellites

Et perrumpere amat saxa, potentius

Ictu fulmineo.

Verè ille

χρυσοῦ λαλοῦντος πᾶς ἀπρακτεὶτω λόγος,

πεὶθειν γὰρ εῖδε καὶ πέφυκε μὴ λέγων, id est,

Auro loquente ratio quaevis irrita est,

Suadere siquidem novit & loquens nihil.

Plautus in Aulularia.Nempè homines cum senis manibus, è genere Gerionaceo, hoc altè impressum animnis habent

- μηδὲν εἶναι σὺν κέρδει κακὸν, id est,nihil esse cum lucro malum. Et sic cum Imperatore isto statuunt,

Iuvenal.Lucri bonus est odor ex re Quâlibet.

Ergò terram mari miscent, judicia confundunt, legesque torquent pro arbitrio. Quod sciens Pericles, cautè singulis annis, decem talenta Lacedaemonem mittebat, & praecipuos corrumpebat, ut moram Belli, quandò opus erat, redimeret. Quapropter verissimè auri illam sacram famem (ut Poëta inquit) omnium virtutum vim quandam corruptricem dicas. Atque haec de divitibus, in quâlibet causâ triumphantibus sufficiant. Nunc de pauperibus ubique jacentibus dicamus. Hi (ut inquit Comicus) dum nihil habent quod offerant in judicio, non solum non contemnuntur, sed etiam adversus veritatem saepè opprimuntur. Nullus eis amicus, nullus qui suppetias ferat. Quia ut verè Pindarus inquit,

'Οἴχεται τιμὰ φίλων τατωμένωιIn Nenaeis Oda 10. φωτί.

Perit honor amicorum afflicto viro.

De hoc conquerentem ausculta Plautinum Menechmum,

Vt hoc utinur maximè more morum,

Molestoque multùm, atque ut quique sunt

Optimi, maximi, morem habent hunc;

Clientes sibi omnes volunt esse multos;

Bonique an mali sint, id haud quaeritant,

Res magis quaeritur, quàm clientium

Fides quemadmodum clueat.

Si est pauper, atque haud malus, nequam habetur,

Sin dives malus est, is cliens frugi habetur.

Qui neque leges, neque aequum, neque bonum usquam

Colunt, sollicitos patronos habent.

Datum denegant, quod datum est, litium

Pleni, rapaces, viri fraudulenti,

Qui aut foenore, aut perjurijs habent rem

Partam. Mens est in querelis,

Iuris ubi dicitur dies, simul

Patronis dicitur. &c.

Hi aut lucro, aut favore, ad gratiam deliberationes, & consilia flectunt, jacet pauper, & dum non habet in aere, plectitur in pelle. At quàm optandum foret, ut ij qui Reipub. praesunt, Legum similes essent, quae ad puniendum non lucro, favore, aut odio, sed aequitate ducuntur? Vbi enim haec ossiciunt, haud facile animus verum pervidet. Praecipuè ubi avaritia dominatur;Livius lib. 22.Privatae enim res semper offecêre, officientque publicis consilijs; Et pessimum veri affectus, & judicij venenum, sua cuiquc Tacit. 1. Hist.utilitas. Prudenter olim Areopagitae nocturno tempore judicabant, ut & rem benè excuterent, & nullius favore, aut gratiâ Plutarch.flecterentur. Cleon, postquam Reipub. administrationem in se suscipere destinasset, testatus est, se jam omnium amicitiarum vincula velle dissolvere. Olim etiam qui corruptus pecuniâ, malè judicabat, amissâ dignitate, vel cingulo, efficiebatur infamis, ut est in L. penult. Cod. de poenis jud. qui malè judic. Iustinianus etiam Lib. 4. Instit. Tit. xvii. inquit; Iudicis officium esse, non aliter judicare, quàm legibus, constitutionibus, aut moribus proditum est. Ac veteres quidem illi, paucissimis verbis judicis officium concludebant, cum dicerent; Legem esse mutum judicem, judicem autem Legem loquentem. A bono enim judice ita prorsus omnia judicari oportet, ut lex ipsa, si loqui posset, judicaret; atque ita legem & judicem inter se conspirare, ut sit lex quasi anima judicis, & judex quasi vox legis: Et quemadmodum Aristoteles ait, Legem esse mentem cupiditatis expertem, ita oportet judices, omni cupiditate spoliatos, mente tantum ac ratione, in disceptandis controversijs uti. Sed haec optare licet, sperare vix licet.

Civilis discordia hostis victoria. Emblema LXIX.

Preda duos inter fuit olim splendida Sturnos,

Hanc erat auxilio nactus uterque fso,

Dividere hanc tentant, oritur discordia pracaeps,

Que socios trahit ad bella gerenda animos;

Milvius haec spectans trepidantibus advolat alis,

Cumque souâ praedâ victor utrumque rapit:

Scilicet est hosti facilis victoria, quandò

Discordes populi civica bella movent.

Commentarivs.

IN hoc Emblemate oculis subjicitur, quàm noxia, quàmque pestifera res sit, civilis discordia, quae nisi in herbâ opprimatur, necessario aut interitus consequitur, aut mutatio rerun: Haec enim est quae omnes faciles reddit occupantibus, & meliorum incuriosos. Omnia denique bellis civilibus misera sunt, sed nihil miserius quàm ipsa victoria. Proinde benè Homerus,

Αφρήτωρ, ἀθεμιστος ἀνέστιος ἐστιν ἐκεῖνος

Ὅς πολέμου ἐρᾶται ἀπιδημίου ὀκρυόεντος, id est,

Ille nefarius, & sine gente tribuque mihi esto,

Qui civile cupit ferum & execrabile belum;

Verè execrabile, quia nihil hostibus praestare majus Fortuna Tacitus.potest, quàm adversariorum discordiam; atque inter eos discordiarum serere causas, sapientis est docis. Nulla enim quamvis minima natio, potest ab adversarijs suis perdeleri, nisi pro Vegetius.prijs simultatibus sese ipsa consumpserit. Quia, ut Sallustius inquit; Concordiâ res parvae crescunt, discordia maximae dilabuntur. Voluit scilicet hoc, istud Apophtegma Sciluri, qui quum, relictis maribus filijs octoginta, diem esset obiturus, sagittarum fascem cuique obtendens, ut illum confringeret jubebat, id autem singulis se posse negantibus, ipse singulatim eductas facillimè confregit: Docens illos ubi unà esse perseverarent, firmos ac potentes fore, imbecillos verò, si separentur ac dissideant, Sciebat hoc etiam Micipsa moriens, qui ita apud Sallustium, ad filios loquitur; Regnum vobis trado firmum, si boni eritis, si mali, imbecillum; certa nimirum adversus consentientes nec regem quemquam satis validum, nec tyrannum fore. Lepidè olim, Pytho Rhetor Byzantius, quum esset suprà modum obeso corpore, prodissetque in concionem suasuros concordiam Byzantijs, statim populi risus obortus est ex ipso corporis habitu: At ille, ridetis inquit Cives? cum tale corpus habeam, uxorem habeo multò me obesiorem, & tamen concordes quodvis grabatum capit ambos, discordes ne tota quidem domus. Lapides quidam insulae Cycladiacae (teste Plinio) integri supernatant, fracti concidunt in fundum: sic omne quod est, tam diu Boëtius.manet atque subsistit, quàm est unum, sed interit atque solvitur,quandò unum esse desijt. Ego sic existino, (inquit Sallustius de Repub. suâ) quoniam orta omnia intereunt, quâ tempestate Vrbi Romanae fatum excidij adventarit, cives cum civibus manus conserturos, ita defessos atque exsangues regi praedae futuros. Aliter non orbis terrarum, neque canctae gentes conglobatae, movere aut contundere queant hoc imperium. Illud autem posteà evenit; Romani enim crebris victorijs, hoste superato inquieti, & bellorum amantes, inter sese bellum gerere, & ab hoste in sua viscera ferrum convertere caeperunt; ita, dum militiae arma cessant, domiturbae nascuntur, & ubi publicus hostis deest, cives cum civibus, duces cum ducibus, domestica jurgia, discordias ac simultates exercent; ut stante Carthagine, imperij aemulâ, Romani foelices, deletâ miseri fuerint, & lorica illis foelicior quàm toga, campus securior quàm thalamus, tuba quàm tibia, Sol quàm umbra exstiterit optabilior. Huc allusit Vates ille;

Nunc patimur longae pacis mala, saevior hostis Luxuria incubuit, victumque ulciscitur orbem.

Statim enim non gradu, sed praecipiti cursu à virtute descitum,Vell. Patere. ad vitia transcursum, vetus disciplina deserta, nova inducta, in somnum à vigilijs, ab armis ad voluptates, à negotijs ad otium conversa civitas. Quod ne & nobis eveniat θεῶν ἐν γουνασι κεῖται; Praesertim otioso hocce tempore, quod plerumque civilium furorum fons & origo. Praetereà

In se magna ruunt, laetis hunc Numina rebusLucanus. Crescendi posuêre modum.

Sed Deus, in cujus manu omnium corda sunt, uti voveo, avertet, dabitque ut ancipitis Fortuna temporis, maturâ virtute corrigatur, & divulsi prius animi paulatim coalescant. Refert Plinius Serpenti & Vulpi naturales inimicitias esse, & ob eas quotidie congredi, ast ubi Aquila communis hostis adventat, inimicitijs depositis conjunctá vi resistunt: Horum animalium exemplo simultates & odia inter finitimos deponantur, ac

- Coecant in foedera dextrae Quàlicet, ast armis concurrant arma cavete;

ne hostis inter sese digladiantes, ex insidijs opprimat. Etenim cui bono haec civilis discordia, nisi ut testa testae (ut est in Adagio) collidatur? Mutua defensio tutissima est.

In ingratos. Emblema LXX.

Devorat excussas glandes, nec suspicit unde

Hae sibi proveniant pigra propago Suum:

Percipiunt homines summorum munera Divûm,

Vix tamen his grates ore decente canunt.

Commentarivs.

QVanta sit Dei munificentia in humanum genus, ex eo potissimùm apparet, quòd, quaecunque mundi ambitus complectitur, homini, tanquam Regi, subjecerit regenda, utenda, & fruenda; id solummodò ἀντιδώρου exspectans, ut quemadmodum nobis omnia parent, sic illi tanquam superiori identidem pareamus, meritasque pro tot ac tantisbeneficijs gratias agamus. Attamen quàm recalcitrosi & ingrati adversus tam munificum patrem filij sumus, dum divinis donis, tanquam nostro jure nobis debitis, ita abutimur? immemores à quo auctore nobis illa proficiscantur. Non secus ac Sues, quae excussas è quercubus glandes quidem devorant, sed ne quidem ad illam arborem, fructus illius procreatricem, suspiciunt. Dicebat olim Themistocles se platanis esse similem, sub quarum umbram accurrunt homines assiliaci tempestate, & easdem, simul ac redijt serenitas, amputant, vellunt, convitijsque petunt. Idem de Deo quis appositè dicat: Etenim si qua gravis necessitas presserit, tunc Dei recordamur, si belli terror infremuerit, simorborom pestifera vis incubuerit, si alimenta frugibus longa siccitas denegarit, si tempestas, si grando ingruat, ad Deum confugitur, à Deo petitur auxilium, Si quis in mari vento saeviente jactatur, hunc invocat, si ad extremam mendicandi Lact. lib. 2. Divin. inst.necessitatem deductus, victum precibus exposcit, Deum solum obtestatur, per ejus unicum atque divinum nomen hominum sibi misericordiam quaerit. Nunquam denique homines Dei meminerunt, nisi dum in malis sunt. Postquam metus deseruit, & pericula recesserunt, Deo, quem ante in suâ necessitate imploraverant, ne verbo quidem gratias agunt. Ita ut verum sit illud Comici,

μετὰ τὴν δόσιν τάχιστα γηράσκει χάρις, id est,

post dationem celerrimè senescit gratia. Cum tamen bruta, & omnis rationis expertia animalia aliud nos doceant. Canis hero suo offam ei objicienti, quàm adblanditur? quàm amico latratu, motaque caudae se gratum exhibet? Aves longo usu edoctae avolant, & ad herum suum revolant, agnoscunt eum, nec se à gremio illius movent, sed circumsilientes modò huc, modò illuc, ad solum dominum usque pipitant. Ferocissima denique animalium usu cicuria, benemerentibus aliquod grati animi τεκμήριον deferunt. Solus autem homo cui Ratio infusa, adversus Deum, & proximum ingratus existit. Quod animadvertentes Legislatores, homines veram, non simulatam Philosophiam prositentes, jura condiderunt, quibus ad ἀντίδώρα teneremur. Patet hoc in L. Si remunerandi. ff. Mandati. L. Sed et si, ff. de Petit, haeredit. Et secundum Pindarum;

θεῶν δ' ἐφετμαῖσιν

Ιξίονα φαντὶ ταῦτα

βροτοῖς λέγειν, ἐν

πτερόεντι τροχω

παντᾶ κυλινδόμενον,

τον ἐυεργέταν ἀγαναῖς

ἀμοιβαῖς

ἐποιχομένους τίνεσθαι. id est,

Deorum mandatis Ixionem ajunt, haec mortalibus dicere, dum in altâ rotâ circumquaque volutatur; Oportere mortales benefactorem placidis remunerationibus excipientes, debitam Sen. de Benes. lib. 1. cap. 3.gratiam ei persolvere. Statuarij etiam veteres tres Gratias exprimere soliti sunt; Sorores, manibus implexis, ridentes, juvenes, Virgines, solutâ ac pellucidâ veste: Quod interpretantur, unam esse, quae det beneficium, alteram quae accipiat, tertiam quae reddat. Consertis manibus finguntur, ob hoc, quia ordo beneficij per manus transeuntis, nihilominus ad dantem revertitur, & totius speciem perdit, si usquam interruptus est: pulcherrimus si cohaesit, & vices servavit. Ideo ridentes; quia promerentium vultus hilares sunt. Iuvenes, quia non debet beneficiorum memoria senescere. Virgines, quia incorrupta sunt benefacta, & sincera, & omnibus sancta, in quibus nihil esse alligati decet, nec astricti. Solutis itaque tunicis utuntur: pellucidis autem, quia beneficia conspici volunt. Haec ille. Epicuri sententiam mantissae loco addo; Non modò pulchrius est beneficio afficere, quàm affici, verum etiam jucundius; Nam nulla res perinde parit gaudium, ut beneficentia.

Pestis regni Rex sine prudentiâ. Emblema LXXI.

Privatus charo Polyphemus lumine, nullo

Consilio errantes jactat ubique manus:

Haud aliter Reges, ratio quos nulla gubernat,

Omnia perverso turbine semper aguent.

Commentarivs.

CVm omnibus magistratum obeuntibus, & Reipub. inservientibus necessaria sit prudentia, tum in nullo magis, quàm in Rege requiritur, utpote quo neminem plura, vel meliora scire oportet, quia ejus doctrina omnibus subditis prodesse debet. Qualis Homericus ille Cyclops amisso oculo, talis rex cui abest lumen illud animi. Nemo navimdirigat absque ferro, quod affricuit Siderites: sic nemo regnum Cicero.sine mente, quam afflavit illa Diva Prudentia. Non viribus corporis, sed animi, res magnae geruntur. Synesius Libro de regno administrando, ad Arcadium vel Theodosium juniorem scripto, negat in viribus solis positam foelicitatem Principis, sed absolutam eam praedicat, quae potentiam prudentiae consociat, quae res conjunctae robur inexpugnabile conciliant, disjunctae invalidum & inutile. Horat.

Vis consilij expers mole ruit suâ;Illud est vinculum per quod Respub. cohaeret, illud spiritus ille vitalis, quem tot millia trahunt, nihil ipsa per se futura, nisi onus & praeda, si mens illa imperij subtrahatur. Porrò quanquam esse possit

Eurip.σοφὸς τύραννος των σοφῶν συνουσίαι,

id est, Rex sapiens sapientum commercio, & assumere in partem curarum alios; tamen miserum tale regnum judico, quod alienâ mente administratur. Quia saepissimè videmus eos esse Regum animos, ut quanquam iniqui, tamen flecti nolint. Dicet hoc Medea;

Seneca.Difficile quam sit animum ab irá flectere

Tam concitatum, quamque regale hoc putet,

Sceptris superbas quisquis admovit manus,

Quà cepit ire, regia didici meâ.

Et in Hyppolyto,

Nec me fugit, quàm durus & veri insolens

Ad recta flecti regius nolit tumor.

Hinc illa regni confusio, & pestis, quae ideò gravior, ut quae à capite (ut medicorum filij de morbis loquuntur) diffunditur. Dum Palinurus dormit, in mare praecipitatur, ipsaque navis, sine rectore, à fluctibus propemodum absorbetur: Sic in hâc hominum navi innumerae animae in occasum trahuntur, nisi publicus ille Palinurus evigilet. Benè itaque cum Xenophonte precabimur, ut sint πολλοι βασιλέως ὁφθαλμοὶ, καὶ πολλὰ ὦτα, id est, multi regis oculi & multae aures.

Cura animi imprimis gerenda. Emblema LXXII.

En quanto studio rudes catellos

Vrsa perpoliat, decentiorem

Dones imprimat, ingeratque formam:

Mortales meritò rubere discant,

Qui, neglecto Animi nitore pulchri

In natis, modò sunt luto parentes.

Commentarivs.

ORus Apollo in sacris suis Sculpturis refert, AEgyptios si quandò hominem initio quidem informem natum, sed posteà formam accipientem, innuere vellent, ursampraegnantem depingere solitos fuisse. Haec namque sanguinem primum condensatum, & concretum parit, hunc posteà proprijs fovens femoribus efformat, linguâque lambens perficit. Hinc Poëtarum princeps Virgilius dicere solebat, se Vrsino more fingere carmen, cum (ut referunt ij qui ejus vitam conscripserunt) plurimos inconditos versus mane effunderet, eosque politos, ad tres quatuorve redigeret. Caeterum ut ad propositum revertamur, ab hâc nostrâ Vrsâ quantum saepè homines degenerant? dum praestantissimam illam liberorum suorum partem, animum dico, securi incultam relinquunt. Quos homines meritò eximius ille Theologus Nazianzenus, Luti parentes vocat. Quemadmodum enim (ut est in Adagio) lutum non fit testa, nisi tundatur, & rude lignum non est fimulachrum, nisi ei forma inducatur: sic homo, non est homo, nisi disciplinis formetur, & ratio in eo promoveatur. Horat.

Doctrina sed vim promovet insitam.Vnumquodque animal foetus suos non solum gignit, atque educat, verum etiam format ad naturalem suam functionem. Solus homo hâc in parte claudicat. Luxui, irae, ambitioni, temulentiae assuescere videt natos, & patitur; instillat ijs verba vix Alexandrinis, ut ille ait, ferenda delitijs, eaque osculo excipit. Intereà innocentissima proles parentum culpâ labitur, & peccat: Parentum dico, qui nolunt liberos suos severâ lege proficere, qui sicut omnia, spes quoque suas ambitione donant; deinde cum ad vota properant, nihil praeter malitiam, atque improbitatem inveniunt. Diogenes cum conspiceret aliquando puerum se indecorè gerentem, paedagogum illius baculo percussit, dicens, Cur sic instituis? Quàm multi divites evigilant, ut habeant egregium canem, ut generosum equum, multos servos, caeterum ut probum & doctum filijs suis paedagogum, vix unus, & alter curat. Olim quidam cum Aristippo agebat, ut filium suum susciperet erudiendum, cumque Philosophus pro mercede quingentas drachmas posceret, alter deterritus magnitudine pretij, inquit, emerem mancipium ijs nummis. At hîc inquit Aristippus, habebis duo. Sentiens eandem pecuniam paraturam ei, & Philosophum utilem, & filium obsequentem. At quotusquisque hominum hoc capit? Agro excolendo, domui exornandae omnes Fortunas impendunt, in istis autem omnibus,nihil est praeterquam ipse Dominus, & suus haeres pudendum, & incultum: Hanc hominum infaniam egregiè olim Diogenes Cynicus perstrinxit. Cum enim aliquandò ab aliquo esset invitatus ad prandium, scrcans, locum quaesivit in quem sputum ejiceret, cum autem omnia splendere, hospitem verò solam sordere animadverteret, in ipsum hospitem ejecit, ipse indignabundus rogavit, quaenam ista esset impudentia, sputo conspurcare hospitem? Reponit Diogenes, omnibus id moris esse, in locum vilissimum ejicere phlegmata, se verò nullum invenisse viliorem, quàm ipsum hospitem, itaque in illum ejecisse. Intelligebat scilicet Philosophus, aequè homines spectari debere, ut equos mercamur. Neque enim in emendis equis phaleias Apul. de Deo Socrat.consideramus, aut baltei polimina inspicimus, sed istis omnibus exuvijs remotis, equum ipsum contemplamur, ut sic ad speciem honestus, ad cursum vegetus, & ad vecturam validus, an ei sit

Argutum caput, & brevis alvus, obesaque tergaVirg. Luxurietque toris animosum pectus:

Sic cum volueris veram hominis aestimationem videre, & scireSen, Ep. 29. qualis sit, nudum inspice, deponat patrimonium, & alia Fortanae mendacia. Corpus ipsum exuat, animum intuere, qualis quantusque sit, suo, an alieno bono magnus, an iners & rudis, an verò à disciplinis liberalibus & institutione formatus. Socrates cum Gorgiam percunctaretur an Persarum regem foelicem esse putaret? Nescio inquit quantum virtutis habeat & disciplinae. Ab his animus lumen accipit, non secus ac visus à circumfuso aëre. Hinc interrogatus quidam quid sibi conferret eruditio? Respondit; ne in theatro lapis lapidi insideam. Et certè sic est ut Comicus ait,

ὁ γραμμάτων ἄπειρος οὐ βλέπει βλέπων,

id est, litterarum expers non inspicit aspiciens;

contrà Διπλοῦν ὁρῶσιν οἱ μαθόντες γραμματα,

id est, qui litteras didicêre, bis tanto vident. Itaque

Pecite hinc juvenesque senesque Finem animo certum miserisque viatica canis.

Inscitia semper arrogans. Emblema LXIII.

Vt spicae vacuae levant cacumen,

Et plenae reprimunt, solumque spectant:

Sic homo vacuus scientiarum,

Et cui nihil est probae menetae

Prae se despicit eruditioris;

At contrà Sapiens, suoque sese

Explorans modulo, videbit usque

Quàm sit testa suae impolita mentis.

Commentarivs.

MEnedemus Atheniensibus studiosis dicere solebat;Plutarch. de profect. virtut Plerosque eorum, Sapientes navigare Athenas, deinde fieri Philosophos, id est Sapientiae studiosos, postremò idiotas: innuere volens, quò quis plus in verâ Sapientiâ profecerit, hòc minus superbire, magisque videre quantum sibi desit. Quod quàm verum sit probavit Socrates, qui dicebat, se nihil scire, praeter hoc, quòd nihil sciret, reliquos verò ne hoc quidem scire. Eoque de se testimonio oraculo Apollinis judicatus fuit sapientissimus. Et quidem meritò, quia in omnibus haec est sola perfectio, imperfectionis suae indubitata cognitio. Longè aliter est in istis sciolis nostris, qui magnificis titulis, qui sapientibus pileis, quisplendidis cingulis, qui gemmatis annulis, bis terque magistri nostri, absolutam profitentur scientiam, & magistralibus suis definitionibus, conclusionibus, & propositionibus perstrepunt & insaniunt; ita ut aptissimè in eos quadret quod vulgò dicitur, 'Αμαθία θράσος, λογισμὸς δὲ ὄκνον φέρει, id est, Inscitia confidentiam, prudentia verò cunctationem parit. Idem ait Quintilianus, fortius scilicet eos dicere, qui nihil habent artis: cum interim cordatus orator, ac periculum intelligens, initio trepidet; illi cum nondum didicerint, quid sit scire, nullius rei sibi non arrogant scientiam. Canis timidus latrat vehementius, quàm mordet. Et altissima quaeque flumina minimo sono labuntur. Homerus Menelaum hoc nomine laudat, quòd scilicet esset breviloquus quidem, sed tamen argutus. Et Epaminondas à Pindaro commendatur; quòd haud facilè alter inveniretur qui plura sciret, & pauciora loqueretur. Habent nimirum hoc Sapientes illi, quibus cor modestè situm est, Sileni Alcibiadis videri volunt. Semper suspirant cum vident, quantum sit quod nesciant. Est enim (si dicere licet) avara, aut certè avaritiae, aut hydropi similis sapientia, jugiter sitit, quotidie inardescit, quò plus quaesierit, eò sibi pauperior videtur, & plus appetit. Contrà isti nostri φιλαύτοι καὶ δοξόσοφοι, quid non sibi persuadent? simul ac sapere coeperunt, jam sapiunt. Cum beatus sit (secundum Platonem) cui etiam in senectute sapere contingat, verasque opiniones assequi. Vix limen libarunt arcanae hujus Sapientiae domus, & jam se penetrasse putant; Et haec causa estcur nunquam ad eam perveniant; siquidem nihil tam profectui adversarium, quàm profectionis opinio. Vidit hoc Sapientiae oculus, cum diceret multos ad Sapientiam perventuros fuisse, nisi se jam pervenisse putassent. Stultus viator sit, qui id viae emetiri conetur, quod jam se emensum putat. Itaque hoc tanquam ex tripode habe; Credere se Sapientem, primus ad stultitiam gradus est. Humilitate, humilitate est opus, quae fundamentum est verae sapientiae, quae non quid actum sit, sed quid agendum, non quid adsit, sed quid desit, attendat, quae non de quaesito glorietur, sed de quaerendo sollicita sit. Obstat superbia ingenio, non secus ac tumor oculorum visui. Non possum non hîc Lib. 18. Moralium.pulcherrimum Gregorij locum addere: Qui humilitatem, quae est mater virtutum, nesciunt, usum sui laboris perdunt. Et si quae bona sunt, quae videntur, quia surgentis fabricae robusta celsitudo non figitur, utpote quae nequaquam in petrâ solidatur, corruant. Soli igitur ruinae crescit, quod aedificant, quia ante molem fabricae, Humilitatis fundamenta non procurant. Fastus itaque & elati spiritus, ex adolescentium animis excutiendi sunt, non secus ac aër ex utribus, si quid utile eis velis infundere.

Ardua quae pulchra. Emblema LXXIV.

Haud levis ascensu Palma est, sed vertice fructus

Praemia perpessi grata laboris habet:

Ardua Virtutis prima est via, qui pede forti

Pergit, is in blando suscipitur gremio.

Commentarivs.

PAlma arbor est ferens dulcissimos fructus, quos DactylosPlinius lib. 13. cap. 4. & lib. 16. cap. 42. vocamus, hos, quia admodum cultellato cortice est difficile est contingere. Comparatur huic Virtus, ad quam

Ardua saxoso perducit semita clivo,Gell. lib. 3. cap. 6.

Aspera principio (neque enim mihi fallere fas est)

Prosequitur labor, adnitendum intrare volenti.Silius Italicus lib. 15.

Sed - Mox celsus ab alto Infrà te cernes hominum genus.

Exstat apud Platonem, in Hippia majore, in calce Dialogi, proverbium elegansiz: χαλεπὰ τὰ καλά, id est, Difficilia quae pulchria. Cui dicto omnes humani actus fidem adstruunt. Quam amare serit agricola quod praedulciter metit? Quanto sudore miles, quàm immenso sanguine quernam illam coronam, cum militari fremitu, & inconditâ cantiunculâ adipiscitur? Quanto vitae discrimine Mercator, & nauta pontum trajiciunt, merces exoticas petituri? Quàm indefesso ac planè adamantino sudore Plutarchus in Demost.dulcissimum illud Scire consequimur? Testis Demosthenes, quo in nemo unquam laboriosiùs, nemo per plures obluctantis naturae difficultates in altum reptavit, qui plus olei quàm vini consumpsisse dicitur, & omnes opifices antelucanâ vicisse industriâ. Hic tandem in dulcissimam Musarum, excelso colle habitantium, familiaritatem receptus, id consecutus est, ut Oratorum princeps diceretur, ut Caesaribus, Regibus, & Imperatoribus charus & individuus comes esset: Atque haec omnia Labore & Industriâ, sine quibus nulla in hoc mundo gloria. Rebus enim maximis difficultatem proposuit Natura. Laudis Herculeae fundamentum Labor fuit. Nullâ re magis Olysses quàm Labore cognoscitur, quantâlibet prudentia fingatur, si otiosus fuisset, latuisset. Labor Romuleos Duces, Scipiadas, Camillum, Fabios, Curios, Fabritios, Metellos, Pompeium, Iulium Caesarem, aliaque periculis nota nomina, in excellum illud Famae theatrum extulit,

Lucan. lib. 7Et mox eternos animas collegit in orbes.Latuissent hi, nisi tristem materiam suis virtutibus implevissent.

Ovid. lib. 4. Trist.Hectora quis nosset foelix si Troia fuisset? Publica Virtutis per mala facta via est.

Devoranda haec sunt ijs qui ad Honorem adspirant, alioqui quod in Adagio est μὴτε μέλι, μὴτε μέλισσας, id est, neque mel neque apes. Verè Comicus,

Fortiter malum qui patitur, post potitur bonum.Quid aliud Homerum innuisse putabimus per herbam Moly, cui radicem nigram, florem lacteum attribuit, quàm radicis nigrae symbolo, Laboris molestiam significare, quâ pervenitur ad florem lacteum, id est, ad floridam illam animi tranquillita-tem, Virtutis absolutae jucundissimum praemium? At contrà compendiaria res est improbitas fitque nescio quâ naturae corruptione, ut, quae turpia sunt, vel αὐτοδίδακτοι protinus arripiamus.

Virg.Facilis descensus Averni,

Sed revocare gradum, superasque evadere ad auras,

Hoc opus, hic labor est. Pauci quos aequus amavit

Iuppiter, aut ardens evexit ad athera Virtus.

Omne tempus (inquit Seneca) Clodios, non omne CatonesEpist, 97. fert. Ad deteriora faciles sumus, quia nec dux potest, nec comes deesse: & res etiam ipsa, sine duce sine comite procedit, non pronum iter tantum ad vitia est, sed praeceps. Egregias quasdam antithetes ponit Virtutis, & Voluptatis, idem ille Philosophus: Altum quiddam est virtus, excelsum, & regale, invictum & infatigabile. Voluptas quiddam humile, servile, imbecillum, caducum, cujus statio, & domicilium fornices & popinae sunt. Virtutem in templo invenies, in foro, in curiâ, pro muris stantem, pulverulentam, coloratam, callosas habentem manus. Voluptatem latitantem saepius, ac tenebras captantem, circà balnea & sudatoria, mollem, enervem, mero atque unguento madentem. Hae verò duae Divae sic comptae, olim Herculi, dum in fluxuVide Sil. Ital. & Xenophontem & lubrico aetatis esset, apparuerunt, sed laboriosam Virtutis viam elegit, per quam posteà in coelum ascendit. Cum contrà Hannibalem Voluptatibus sese devoventem, vitia hyberna solverint, & indomitum illum nivibus atque Alpibus virum, exterminaverint. Hâc ergò aureâ gemmâ haec consigno; Qui à Voluptate incipiunt, in laborem & dolorem desinunt, è contrario qui ab amaro principio auspicantur, dulci fine clauduntur. Quoniam, ut Gellius ait, si quid per laborem rectè feceris, labor citò perit, benefactum autem nunquam recedit, sed si quid per voluptatem nequiter egeris, voluptas abit, nequiter factum perpetuò manet.

FINIS.

Florentij Schoonhovij I.C. Poëmata aliquot.

Ad Amplissimum Consultissimumque Virum D. AEmil. Rosendalivm.

Ode.

O Hagiensis maxime Curiae

Senator, ingens praesidium reis,

Quô Gouda se jactans alumnô

Praeterito decus aequat aevo.

Quae cura, quaenam laudis adorea

Plenis honorum muneribus tuum

Venustet, aeternetque nomen

Per titulos memoresque fastos?

Fallor: virorum nam Rosedalij

Frequens in ore est nomen amabile,

Eritiq́ue, dum suus disertis

Iustus honos fuerit Camoenis.

Praeclara virtus nil habet invium,

Perrumpit acris per remoras suas,

Nullisq́ue non vivo, aut perempto

Praemia restituit laborum.

Tu, cum juventus ver ageret suum,

Te munijsti vi sapientiae,

Sciens nihil nos possidere,

Praeter opes animi, perenne.

Cum fratre primus semper in arduos

Ausus volabas, esse putans pigri,

Non eminere cursitantem

In stadio studij decoro.

Nempè illa magni pectoris indoles

Suae recordans semper originis,

Insueta tentat, èq́ue duris

Ad decus egregium resultat,

At nunc sacrato Concilio Patrum

Fulges supremis auctus honoribus,

Hic te stupescunt, dum, diserto

Ore tonans, sacra jura reddis.

Vt nauta prensus in medio mari,

Tumultuoso Pleiadûm chorô

Scindente nubes, auspicatos

Tyndaridûm speculatur ortus:

Sic te misellus suspicit innocens,

Periclitantem praesidio tuo

Causam tuentem, mox triumphum

Laetus agit posito timore,

Amore justi haec perficis integer,

Nam spernis altô dona clientium

Vultu, satisque magna merces

Est animo, meruisse rectè.

Ergò vir ingens, Te, decus ó meum,

Diu reservet publica faustitas,

Te dico, cujus vita prodest

Omnibus, interitus noceret,

Ad eundem, cum Vxorem suam, omni Virtutum genere ornatissimam Matronam, defunctam lugeret.

PRaestans Senator, nate in exemplum omnibus,

Qui consulendo caetui mortalium,

Perenniclaram demerentur gloriam;

Quamquam dolendi causa sit justissima,

Adempta terris illa portio tui

Marita cordis, cujus annorum tibi

Series adaucta adauxerat canam fidem;

Tamen induendus dissimillimus tuo est

Vullus dolori, lachrymae sub pectore

Tibi devorandae. Suadet hoc cunctis patens

Famae theatrum, in quo locatus, maximan

Debes tueri mente personam tua.

Plebeia corda, queis abest capax sui

Mensura, luctus nesciunt modum sui,

Illisque longus ponit aerumnas dies,

Ratione quas determinare te decet.

Mortalitatis Vxor excepit suae

Legem statutam, quam movere non valent

Curae, labosve, huic purpurata natio

Iovesque terrae, pauperesque subjacent.

Natura prudens, quod gravissimum putat

Humana turba, fecit omnibus mori

Commune, quò severitatem aequalitas

Fati levaret, omne poscit id sibi,

Quodcunque tellus fert in auras luminis.

Aventre matris tale nos fatum manet,

Hoc cogitans Matrona, quae prudentiam

Plus quàm virilem praeferebat, indies

Se praeparabat semitae optatissimae,

Quam praevio trivêre majores gradu:

Iam jamque mortis lineam videns sibi

Sensim admoveri, sarcinis lectis suis

Fatalis horae, laeta, vultu interrito

Punctum precata est, quò solutus spiritus

A mixtione terrei corpusculi,

Adscriberetur Coelitum dulci choro.

O ter beatos, qui fide, innocentiâ

Vitae peracta, demererunt id sibi,

Vt inter astra Coelites micent novi.

Tunc nostra mens, quod gaudeat, demum tenet,

Quandò exsoluta, separata, libera

Tenebricosi corporis custodiâ,

Coeleste toto fulgur admittit sinu.

Hoc chara Conjunx experitur, hoc videt,

Postquam caducis saeculi & mortalium

Rebus Valere dixit, atque Plaudere.

Iam turbidis subducta tempestatibus,

Humana ridet, in Salutis stans vado,

Et, (siquid umbrae mentis est) cunctos rogat,

Ne turbet ullus hanc quietem questibus.

Ad Amplissimum Virum Gerardum Verlanium.

MAxime Verlani, patriae pater, atque Senatus

Immortale decus; si quem dixisse beatum

Ante obitum licet; & frigentis justa sepulchri;

Te merito dicemus eum: Nam pondera rerum

Quas humeris fulcis, veluti fortissimus Altas

AEtheris ardentis stellantem sustinet axem;

Deponens, urbemiq́ue tuam, strepitusque perosus,

Confugis in gremium tibi te reddentis agelli,

Hic, securus opum, & vani contemptor honoris,

Diligis innocui divina silentia ruris,

Et caligantes sacrà formidine lucos

Perreptans, patriam laetus consurgis in aethram

Mente tua, suprema petens, tacitèque revolvis

Gaudia, queis olim es fruiturus, quando, relictò

Corpore, coelestes conscendet spiritus arces.

Fortunate senex, qui deterioribus annis

Has delegisti sedes, quas nec sitis auri

Incolit, aut miseras invertens ambitus urbes,

Sed mentis secura quies, quae praevalet omni

Thesauro, regumq́ue opibus, clarisq́ue, triumphis,

In quibus assiduae posuêre cubilia curae.

Hìc tibi contingunt solatia grata senectae;

Nam tectas avibus pedicas moliris, & auceps

Decipis, aut lepori villoso retià tendis,

Aut vitem, ramosve putas, fessusq́ue, putando,

Membra salutifero tradis mulcenda sopori,

Quà molles herbae, aut viridissima gramine ripa est,

Vndarum suadente sono, quae laevia lapsae

Saxa per, & salebras, grata raucedine plaudunt.

Interea errantum resonat per grata boatus

Vaccarum, numeros volucres meditantur, & auras

Mulcentes, grato mala taedia murmure fallunt.

Aut quandò excubitor lucem praenunciat ales,

Quae somni, atque operum justas disterminat horas;

Tityrus egreditur tectis, pinguesque capellas

Per creperam lucem comitans in pascua ducit;

Defesusq́ue, viâ, roranti culmine montis

Considet, & calamo veteres decantat amores

AEmulus Ascraeo vati; vel pectora lusu

Oblectans, agiles ad luctam concitat hircos.

Quàm juvat haec vidisse senem, quem nulla fatigat

Cura, nec occultis sudant praecordia culpis?

Haec tibi fata diu Verlani gaudia praestent,

Dum (quod contingat serò) terrena relinquens

Purior ad patrios mens est reditura penates.

O mihi si quondam talem dent Numina vitam,

Non ego divitias Arabum, non regna potentum

Praetulerim, modicô sac fortunatus agellò.

Ad Incomparabilem virum Dominicum Bavdivm I.C. & Historiarum quondam Professorem, cum Civilis & Moralis sapientiae Monita, Lugduni Batavorum ederet.

Ode.

Qvalis minister fulminis ignei

Ales,Tonantis perpetuus comes,

Coelos anhelans puriores;

Spernit humum fugiente pennâ:

Cunctasque post se deferit alites,

Non sustinentes lumina Cynthij,

Quae ferre jam curâ paternâ

Condidicit teneris ab annis:

Talis, perustus Baudius igneo

Calore pectus, evolat altius,

Supràque mortales caducos

Exerit ingenij vigorem.

Sic magnus olim Flaccus in aethera

Rupit, potenti numine concitus,

Sic semper ad laudem, decusque

Evehitur generosa virtus.

Tritas popello currere semitas

Spernens, viarum diligit aspera,

Hic collocata scit laborum

Praemia, perpetuaeque curae.

Sic perge Baudi, propositum preme,

Nil Momus in te, nil tua tempora

Ingrata vivis, invidorum

Nil streperi poterunt susurri.

Virtus Pyropo lucidior, sibi

Vult invideri, quoque magis furis

Gens noctuarum, fulgurantes

Hoc magis ciaculatur ignes.

Vt suber undis usque supernatat,

Mergi repugnans: sic tua gloria

Injuriosà mole pressa,

Alcius evolitabit ales.

Tu posterorum laudis adorea

Recens vigebis, immerito mori

Coelum recludetur, nitensque

In medio statuêre Vatum.

Poëtae eximio Danieli Heinsio Gandensi, apud Batayos Lugduni Professori dignissimo.

Ode.

POëta magne, qui tacitè mihi

Nondumque visus, Carmine junctus es,

Quô maximo pridem placebas

Scaligero, egregioque Dousae;

Quae Suada; quis nos insinuet (precor)

Sodalitari Mercurius tuae?

Quis det mihi frui Heinsianae,

Colloquio, salibusque linguae?

Tecum nec aurum materiem mali,

Nec obstupescam sceptra regentium,

Non ambitum mires clientum,

Non hominum miseros honores;

Haec cuncta magno pectore rideam,

Velutque celso culmine montium

Locatus, hoc inane rerum

Desuper aspiciam quietus.

Visemus altos hôc positi solô

Simul recessius aetheris ignei,

Mentesque perrumpent coruscum,

Corporeâ sine mole, coelum.

Excelsa magni pectoris indoles,

Humi morari nescit, in arduum

Erumpit, hic adstans Tonanti

AEthercos speculatur ortus.

Quanta haec voluptas cernere syderum,

Tellure spretâ, luciferos globos,

Et machinae, molisq́ue tantae

Mente Deum stupuisse fabrum?

Natura nobis consimilem Dijs

Mentem creavit, omnia pervolat

Currens, recurrens, inque sese

Hoc patulum capit universum.

O quisquis illam sic habet, ut suprà,

Opes, honores, vanaque caetera

Consistat, is suo caducô

Coelicolas imitatur aevô.

Ad familiarem quendam suum.

MIraris usque, cur sacer vatum chorus

Contemnat urbes, & suas sylvas amet:

Haec causa, Amice, est: Vrbs strepens tumultibus,

Suisque curis; cogitantibus nocet:

Nam sicut altum promovet silentium

Ad alta mentes, sic tumultus dejicit,

Sinitq́ue nullum vindicare se sibi.

Adde & quod ardeus ingenî nostri vigor

Claudi recuset urbicis repagulis,

Volens aperto divagari in aethere.

Hoc sylva praestat, hic per alta collium

Errans vireta, gaudet, & molestijs,

Curisque liber, concinit carmen Deo.

Movet calores interim silentium,

Quiesque ruris, aura leni sibilo

Favet canenti. Quis, (nisi poëticum

Qui non subivit limen & dulces fores)

Nil mente magni cogitet? cum per sacras

Noctis tenebras divagatur undique

Silente mundo, quàm juvat tuerier

Cuncta intuentum siderum frequens decus,

Et prata vultu roscido madentia?

Cum nox recedit, lux recurrit aurea;

Vigilemque patem suscitant ad munia

A parte cuncta consonantes alites;

Tunc rursus horti contueri purpuram,

Agmenque florum nocte natorum libet.

Collesque picti primulo diluculô

Recente rore pectus ad sese trahunt,

Hîc aut petulci sunt ei carmen capri,

Aut fons sonoris bulliens è rupibus

Aut Phyllis imis delitescens vallibus

Malis lacessens sistulantem Tityrum.

Quanta haec voluptas versibus sylvestribus

Cantare? quandò tale praestant oppida,

Quae, quam tumultus, nil habent, atque ambitum?

Haec causa Amice est, cur sacer vatum chorus

Contemnat urbes, & suas sylvas colat.

O si mihi olim Coelitûm benignitas

Tribuat quietè prata solitaria

Habitare, quae nunc arido rivo fluit,

Torrentis instar rena manaret mihi.

Ad doctissimum virum, D. Gulielmum Traudenium, praeceptorem olim suum.

TRaudeni columen novem sororum,

Qui, me Socratico sinu receptans,

Mores, ingeniumque fabricasti;

Quid te, dulce Decus meum, coëgit

Tam diu sollicitâ morari in urbe?

Non auri sitis, ambitusve, mentes

Cogens quidlibet & pati, & patrare,

Sed mens sedula, gnava promovendi

Tuos discipulos ad altiora;

Visne, dum Canis aestuans calore

Solvit corpora, dissecatque campos;

Linquamus strepitus surentis urbis,

Secessus tacitos petamus horti,

Musis dulcibus optimi sodales?

Hîc pronus tremulâ cubans in umbrâ,

Si quos fortè tibi tuae camaenae

Plectro versiculos Horatiano

Dictarint; mihi praeleges, vicissim,

Si quos Lux mea, promovens calores,

Rudes versiculos sonare coget

Agresti calamô; tibi legentur.

Iam mihi videor perambulare

Dulces areolas, per & vireta,

Nunc rursus videor loquace ripâ,

Mulsus lenibus arborum susurris,

Grata carpere somnulum sub umbrâ.

O serenior hortuli voluptas,

Tu nostri requies laboris esto.

Foelices ter, & amplius putandi;

Quos summus pater, arbiterque rerum

A turbis voluit tumultuosis

Remotos; sibi videre, atque obire.

Prosopopaeia mortui nostri reverendi Avunculi magni, Henrici Iohannis Thardt.

O Curvae in terris animae, & coelestium inanes,

Quid mea flebilibus violatis busta querelis!

Quid sibi volt gemitus? quid singultantia verba,

Que medio fletu vox intercepta profatur?

Vsque adeòne mori miserum est? ah sistite fletus,

Sistite, ne tali sitis pietate profani,

Debita naturae mors est, Capit omnia tellus

Quae genuit. Stultum est communem plangere sortem,

Omnibus haec lex est, hac conditione creamur.

Tum decuit flevisse viri, cum luminis oras

Parvulus ingrederer, subiturus vincula diri

Corporis, & mundi immundi passurus amarum

Servitium. Exuviae, falsaeque incommoda lucis

Istic nunc mala turba jacet, nos nobile coeli

Depositum, optatâque domo, patriâque potimur,

Vixi, &, quem dederant cursum mihi fata, peregi,

At jam parta quies, nulum maris aequor arandum

Amplius, aeterno fundata est anchora fundo:

Nunc animus tandem coelo prorumpit aperto

Liber, &, humanis quantum insit rebus inane,

Despicit, ac ridens laetatur sine laborum.

O bona mors, portus, statioque aptissima fessis

Mentibus, eheu quàm caecis erroribus actus,

Et Sirenaeis degens in cautibus orbis,

Teque, tuasque simul studui vitare sagittas,

Demens, heu nimium demens: nam mors mala nunquam est

Quam bona precessit vita, & meditatio vitae

Alterius, sed queis pariter cum corpore putri

Omnia putrescunt; his formidabilis adstat.

Foelices lethi, pietas quos addidit astris.

Quid vita est aliud, gravium quàm Lerna malorum

Cui comites sunt; spes, Metus, & non pura voluptas.

Dura palaestra pijs, donec mens alta, suumq́que

Aspirans ortum. squallenti carcere clausa est:

Nam ratio, residens capitis sublimis in arce,

Assiduòque suum cupiens defendere regnum,

Cogitur Affectus servos tolerare rebelles,

Injustumque jugum: Nam terrae, terrea moles

Corporis; affixa est: Ratio coelestia anhelat.

Perpetuum est bellum hoc, nisi dictatura Tonantis

Sese interponens capitales separet hostes.

Ad undequàque doctissimum Mathematicum D. Wilbrordum Snellium R.F.

Ode.

O Magna magni progenies patris,

Cui latentes pandit origines

Natura rerum, Coelitemque

Hac fragili facit esse terrâ,

Quam vim Prometheus ille hominum sator

Creando vestris indidit artubus;

Quo finxit è luto latentes

Pectoris omniscij recessu?

Non viliori, non equidem puto:

Sed apprehensam Palladis è sinu

Prudentiam, quam caeterorum

Parcius attribuit creandae,

Menti; tibi uni largius addidit:

Nam tu, caducis coetibus altior.

In astra tendis, sordidamque

Spernis humum fugiente pennà.

Mens orta Coelo spirat originem,

Pigroque quamvis carcere clauditur,

Hanc patriam tamen revisit

Corporea sine mole velox.

Haec est voluptas, hoc tibi gaudium

Videre Coelos,& vaga sydera,

Notare Solis, atque Lunae

Vmbriseros animo labores.

Nos cogitantes nil nisi terrea,

Segnes veterno, particulam sacram

Foedamus, & caduca stulti

Praeferimus bona sempiternis.

Vt bruta, queis in pastibus est sita

Vis omnis, & queis terra poli vice est:

Sic nos vagamur, mensque sidit

Inferior capite elevato,

O te beatum Snelliade, cui

Deus Creator pectoris hanc dedit

Vim, quam reserves, donec altos

Coelituum repetas recessus.

Ad ingenuum, verèque nobilem adolescentem D. Gysbertum Duvenvoordium.

Ode.

QVid bella semper, quid gladios crepas,

Ludosque Martis, O Iuvenum decus?

Hâc mente te non, hos in usus

Pierides minimè educarunt.

An non (amabo) dulcius est, suos

Versare libros, cumque sacro choro

Norem sororum, molle carmen

Gorgoneo resonare monte;

Quàm nigricantem cernere sanguinem

Spumare terris, & subitos sonos

Audire, cum tormenta belli

Fulmineos jaculantur ignes?

Coelo beabunt Pierides tuum

Nomen, nec ullo sanguine gloriam

Hanc consequeris, cum triumphus

Bellicus, immodico cruore

Nisuque constet, saepius & comes

Sit ipsa mors, quae lege pari rapit

Imos, & insignes, ducesque

Militibus minimis adaequat.

Quod si severum propositum premas,

Ec militandi mens sit;honestius

Monstrabo bellum, quod gerendum

Proposuit Deus unicuique;

Tevince. Summa est hinc animae salus

Tibi futura. Rex eris omnium

Fortissimus; cum turbulentae

Rex fueris, Dominusque mentis.

Vides ut intus seditionibus

Contagiosis omnia serveant,

Hinc ira surgit, hinc libido,

Inde fames malesuada famae.

Suos tyrannos fert Ratio impotens,

Cui jus regendi Dij dederunt tui,

Nil frena prosunt, in ruinam

A proprijs raperis quadrigis.

Compone bellum hoc: Frustrà etenim foris

Certatur; intrà moenia si furor

Grassetur hostis, civitati

Insidias meditans dolosq́ue.

Epithalamion In Nuptias Consultissimi viri D. Petri Walenburgii, & lectissimae Virginis Geertrudae Langiae.

QVondam Diva Venus (favete dictis)

Infantem peperit, Dij Deaeque

Omnes conveniunt, & inter illos

Partum Iuppiter ipfe gratulatur,

Arrisit Superis puellus, ast (heu)

Ridendo pupugit Iovem misellum,

Nam febrim trepidis statim per ortus

Latè serpere sensit, intimasque

Caecis ignibus exedi medulas:

Chiron consulitur, tremente Venam

Tentat pollice, sed suo tenore,

Non praeter solitum, refert moveri,

Ridet Iuppiter artis imperitum,

Compellatque Themim, cui Deorum

Datum munere vera praedicare;

Haec sub vestibus asserit Sororis

Medelam dubij latere morbi;

Statim Iuppiter Alite expeditâ

Iunonem petijt, memorque dicti

Quasivit medicamen à Sorore.

Nec sibi modò scivit hanc medelam,

Sed seris quoque posteris reclusit,

Hinc quandò petulans Puella sese

Offert luminibus, suosque nutus

In nos ejaculatur; impotentes

Toti solvimur, integerque sanguis

Fervet turbidus, expetitque jungi,

Sciens Virgineo in sinu medelam.

Testis Sponse, cui cupitus ardor

Iam nunc in geminis quiescet ulnis.

O quàm flamma tuos peredit artus,

Dum morbi taciti latens origo

Sensim serperet altius, suique

Per contagia cresceret veneni?

Virgo blanda, proterva Virgo quas non

Tibi nequitias libidinesque

Parabat, digitis & ore blando

Dum dulces caneret modos Amorum,

Nunc rursus rigidae velut Sabina

Omnes sperneret impetus Amoris?

Tu tu saucius undecunque, Venis

Caecum vulnus alis, fovesque flammam,

Et paetos quoties vides ocellos

Toties jecur omne devoratur.

Tandem longius hoc jugum perosus,

Ignem detegis: illa post molestas

Perpessas hyemes, gravesque noctes

AEquales quoque concipit calores.

Foelix, post varios cui labores

Contingit placidum subire portum,

Foelix sponse, cui datur potiri

A quâ tot tulerunt Proci repulsam,

Eia nunc age sint procul remotae

Purae carnifices serenitatis

Curae, femina pessimae senectae.

Victor fervide vindicato temet

Linguâque, oreque, morsiunculâque,

Et pro noctibus, asperisque verbis

AEquales dato basiationes,

Minutae faculae, minutiores

Dij Coeli, nitidi Iovis Quirites

Apparent, vocat Hesperus,Venusque.

Vos casti comites thori puellae

Sponsae figite basium supremum,

Cras matri similis suae redibit.

Ite nobile par, ralete multum,

Et brevi datè filios tenellos,

Qui vobis lepidis suis loquelis

Levent taedia proximae senectae.

Doctissimo & integerrimo Adolescenti D. Gerardo Bronchorstio, Clarissimi Viri Everardi Bronchorstij filio, cum Lug. Batav. publicè de jure responderet.

HEroe natis quanta necessitas

Iucumbit altos ire per impetus,

Semperque se praestare dignam

Egregio sobolem parente?

Locus latendi talibus haud datur,

Insueta sperat vulgus, & omnium

Arrecta corda pollicentur

Nil triviale sibi, aut minutum.

Hinc celsus urget spiritus, hinc pudor,

Hortator acer, promovet insitas

Vires, & imbelles lacertos

Ausibus exacuit probandis,

Ne facta patrum defidiae suae

Fulcrum putantes, & genus improbent,

Seseque quò sunt clariores,

Degeneres magis esse prodant,

Nam gesta patrum nobilium, note

Sunt filiorum degenerantium,

Vt turpitudo clarioris

Lucis ab oppositu probatur.

Hoc cavit olim Dardanius Puer,

Dum non inertes, vel timidas feras,

Sed patriae virtutis haeres,

Optat Aprum, aut rabidum Leonem,

Innata virtus omnia perpeti,

Quàm turpe mavult opprobrium, neque

Mors ipsa si premat, decori

Propositi moveat tenacem.

Hic ardor, haec vis te quoque compulit

Multis negatam tendere semitam,

Bronchorsti, inaccessos parentis

Dum sequeris generosus ausus,

Parentis ejus, qui geminos polos

Fama levatus curribus arduis

Percurrit, & sui nitore

Nominis obstupefecit omnes.

Quem nos tonantem de cathedrâ suâ

Audimus alto turba silentio,

Doctoque pendentes ab ore

Legiserum rediise Paulum

Censemus astris Perge age spes Patris

Implere tanti, principia haec erunt

Majoris ausus, mox & ipsum

Nomine reque dabis parentem.

O ille quantâ laetitiâ caput

Hinc inde sparsum canitie, dabit

Suae quieti, cum videbit

Se in proprio superesse nato.

Honori eruditissimi modestissimique Iuvenis D. Iacobi Realij P.F. cum publicè Lug. Batav. Theses juridicas proponeret.

PRudenter ille Rector & rerum parens,

Probo cuique candicantes gloriae

Insevit ignes, quos flabello provido

Dictator ille terrei corpusculi

Ratio fovere debet, & rectâ viâ

Virtutis, altum promovere ad aethera;

Divina namque mens licet suo sibi

Placeat theatro, quatenus coeli sui

Est aemulatrix, atque simplex, attamen

Honorem anhelat magna quatenus viget.

Hinc ardor ille Heroicus spernens moras,

Insueta tentat, seque vix velox capit,

Temnique censet dulce Virtutis decus

Contempto Honore. Testis es magno patre

Condigne Fili; qui perustus Gloriae

Calore; dignum laude certamen subis,

Redisque victor, non superbus sanguine,

Sed pulchriori Gloriae fulgens face.

At heus monendus hoc tamen discas velim,

Insiste pugnae huic, ne remitte spiritus,

Facessat omnis torpor, & pigrum pecus

Fucos habere res suas sibi jube:

Hi namque sese putrido fixos solo

Foedè remittunt, nescijque originis

Populare menti nobili imponunt jugum,

Virumque funus ambulant, donec solum

Ilos reposcat, nilque praeter spiritus

Abominandos naribus linquunt suis.

Nobilissimi, doctissimique Iuvenis D. Bartholdi Wicheringij albo inscriptum.

NObilitas, splendorq́ue patrum, quos ardua virtus

Extulit, & quorum, jam tot labentibus annis,

Fama viret, natos, & qui nascuntur ab illis

Admonet, ut laudes partas insignibus ausis,

Accumulent virtute novâ, ne monstra, suaeque,

Degeneres fuci, fiant injuria gentis:

Sed miseros persaepè patres spes lactat inanis,

Dum soboles nimium generis suffulta nitore,

Egregiumq́ue, putans per testamenta relinqui

Nomen; in obscuras detrudit pulchra tenebras.

Gesta patrum, nilque ipsa animo laudabile volvit,

Sic Heros quondam, domitis agnomen ab Afris

Cui virtus invicta tulit, splendoris acerbam

Pertulic eclipsim in nato, praeclaraque magni

Facta patris, sobolis crimenque, & stigma fuerunt.

At te flos juvenum, quem quondam cura benigni

Sideris, & placido viderunt lumine Parcae;

Mens alia impellit: nam famae incumbere patrum

Vile putans; proprio gestis splendere nitore,

Non secus ac quondam generosi seminis infans

Magnus Alexander, fertur doluisse, parentem

Omnia jam vicisse, sibique haud esse relictum

In quo virtutis propriae queat edere signum.

Macte animi Iuvenis, semperq́ue hanc comere partem

Perge tui, quae, cum vicientur cuncta senectâ,

Emicat, & longis vires sibi sumit ab annis.

Ad Amicum quempiam.

DVm tu molestô commorans in oppido,

Amice curas, quid severa cogitet

Cohors Iberi, quisve publicae rei

Status sit aptus, atque vertici tuo

Curando crines albicantes imprimis;

Ego solutus omnibus molestijs,

Horti beatos terminos laetus colo;

Hic in virenti molliter ripâ cubans,

Mulsus susurris arborum trementium,

Aut garrienti fluminis lymphâ vagi,

Carpo sopores, aut sub undis vitreis

Pisces hiantes fallo glabrâ arundine,

Aut inter agnos debiles, & haedulos,

Bovesve stratus, tale carmen concino,

Ascraeus olim quale vates condidit,

Quando in reductis montium cubilibus

Satyros stupentes detineret versibus.

Aut quale quondam consonabant Arcades

Cum saeva nondum turma militantium

Miseros Menalcas, Daphnidesque è pascuis

Proprijs recedere exules coëgerat.

Quàm dulce tunc est, cum boatus interim

Gregis cubantis obstrepit, vel fistula

Cogentis agnos in vireta Tityri?

Hinc grata texunt arbores umbracula,

Eduntque lenem sibilum motis comis,

Hinc unda pronis murmurat decursibus,

Illinc ocellos, sylva pascit florida,

Aves per omnes saltitantes ramulos

Vltrò citroque, cantibus me recreant,

Viresq́ue mentis solitudo suscitat.

I nunc, tuamq́ue, compara vitam meae

Memet beatum, te misellum dixeris,

Vereq́ue, dices esse nil foelicius;

Quam dissolutum posse curis vivere,

Desideratoque, hortulo acquiescere.

Praecepta quaedam cuique sapienti servanda.

QVisquis beatam Coelitum vitam sequi

Mortalis optat: haec sibi quam saedulò

Serranda ducat: Constitutus in statu

Modico, quiescat, non anbelans alterum,

Talenta Craesi vincit alto pectore,

Qui vivit insons sorte contentus suả.

Aliud.

AD laetiorem mersus ex sorte anxiâ,

Semper prioris sit sui status memor,

Metuens secundos, providus rectè, Deos:

Quo sortis aura fluctuantis altius

Evexit, ac levavit humanas opes,

Hoc ad ruinam prominent magis suam.

Aliud.

ILliustre quamvis nomen, & decus gerat;

Non intumescat; Namque nulla certior

Nota impotentis, quàm tumens superbia.

Virum potestas arguit; tunc optimè

Quid quisque sit cognoscitur; quando decus

Defertur illi: qui remittit spiritus

Animi superbos; tollitur, qui surrigit,

Calcatur usque, singulis fastidium.

Aliud.

SIve in secundis, sive rebus asperis

Positus sit, altâ mente terram deserat,

Coelumq́ue (sicut Armiger magni Iovis)

Vestiget, &, quod hic situm est, summum bonum.

Quicunq́ue, terrae fixus haeret torpidae

Dulci venenô inebriatus plurimum,

Hic jure videns est vocandus mortuus.

Contempta res mortalis est, nisi suprà

Mortalitatem surgat, & coelum petat.

Ode.

EHeu quàm rapidis tempora passibus

Nobis praetereunt? volvimur indies

Ad metam miseri, nec senium tamen

Persentiscit homo suum.

Incrementa brevis, (si bene computes)

AEtatis, proprio nomine dicier

Decrementa merent: nam perit hic dies

Quem vitae addier autumant.

Inter sordidulas sollicitudines

AEtas tota perit. Nil homines, nisi

Nugas, parturiunt nisibus improbis,

Nemo se sibi vindicat.

Hic vani tituli turget honoribus,

Monstrari digitis magnificum putans,

Cum mors aequa tamen singula destruens,

Spernat magnificum decus.

Hic certamen opum cum reliquis init,

Et, dives loculis, pectore pauper est,

Dum menti cupidae sors sua displicet,

Et sors alterius placet.

At quantas animi sollicitudines

Ponit, qui fragiles res hominum aestimans,

Vitam condidicit spernere flebilem,

Vivens fata praeoccupans?

Hic curis hominum mortuus omnibus,

Ignotusq́ue alijs, secum habitat, sibi

Prudens usque vacat, cunctaq́ue, negligit,

Extra se nihil expetens.

Non hic spe fluitat pendulus horulae

Incertae, quoniam dicere huic licet

Vixi, spem reseco, quod Superi dabunt;

Apponam facili lucro.

Hujus non animum sollicitant opes,

Nam, quodcunque Dij contribuunt, capit

Gratus, quod rapiunt, restituit, suis

Se virtutibus implicans.

Tantum vel modicis conditionibus

Mens contenta valet, Ditior omnibus

Hic audire meret; paucula qui tenens,

Nil majus tamen expetit.

Quid mortale genus, hoc spatio brevis

AEvi, multa petis? regna, potentiam

Venaris? stolidè quò fugis? heu redi,

In te singula desident.

Regnum perpetuum mens bona possidet;

Mentem quaere bonan, caetera neglige,

Hanc cum nactus eris, tum sapiens scies

Quàm non sana petiveris.

Piae aliquot Meditationes.

Meditatio I.

IMmense Rector Coelitum,

En lux recedit publica,

Vicibusque mundum debitis

Nox imminens amplectitur;

Te supplicantes poscimus

Fugare nubes pectoris,

Vt dum carere lumine

Illo diali cogimur,

Lustremur omnes coelitus

Divinitatis lampade.

Da corpori laboribus

Fesso diurnis, molliter

Pièque, conquiescere;

Quò sic refectis viribus,

A laudibus tibi debitis

Solita auspicemur munia:

Sed instat hostis, ac parat

Arcum, & sagittarum minas,

Exsurge Dux fortissime,

Illique speratam diu

Palmam resistens praeripe.

En praeliandi callidus

Occasionem jam capit

Et sempiternis nititur

Mentem implicare nubilis,

Nunc tortuosus Proteus

Se blandienter ingerens,

Nos per meandros plurimos

Sibi subjugare cogitat,

Modò furorem Panicum

Intentat, atque corpori

Rabiem minatur insolens,

Vt pressus aridà fame

Lupus, undecunque circuit

Imbelle pastorim pecus,

Quod ni Molossicûm Canum

Amica vis defenderit,

Iam morsibus totum patet.

Adesto Pastor cordium,

Illamque partem Spiritus

Tui tuêre traducem;

Vt post labores plurimos,

Quos exulans fert indies,

Coelo recepta gaudeat

In patrijs ovilibus.

Meditatio II.

QVousque tandem Mens mea,

Tradux Supremi Numinis,

In sordibus foedissimis

Haerebis hujus saeculi?

Exsurge, sursum te vocat

Origo coelestis tua,

Habitusque celsi corporis.

Quamvis parat cupidinum

AEstus rebellans praelia,

Et jam refectis viribus

In te paratam cominus

Signum movet, resistito,

Namque est triumphandum malum.

Sed, heu; moras recalcitrans

Intexis? an mundi decus,

Aut umbra vanae gloriae

Pedem paratum detinet?

Haec cunecta mundi ludicra

Habere res suas jube,

Quò sit locus coelestibus:

Vt aegra namque luminum

Acies, Diale Cynthij

Tolerare lumen non valet;

Sic pressa mens caligine

Mundi caduci, fulgidum

Dei jubar non sustinet.

Quid vita? nunquid omnium

Centrum dolorum, quod Metus,

Et Spes futurorum ambiunt?

Nulla hîc voluptas candida,

Sed semper illius latus

Moeror velut comes fodit.

Iam forsan incubat tuo

Mors atra collo, quae vetat

Spes inchoare credulas.

Stat cuique vitae terminus

Fato locatus, quàm propè

Versetur ille, incognitum est.

Haec ergò crede Maximum

Tibi Imperatorem loqui;

Est transeundum, sarcinas

Paratus Hospes collige.

Quidnam repones? heu miser,

Hîc nullus est mimo locus;

Velo levato singula

Illi patebunt; Intimo

Tunc cruentur pector

Voces sine arte. Tunc eos

Dices beatos, indies

Qui providi vitae suae

Manum applicarunt ultimam.

Meditatio III.

QVocunque Rerum Conditor,

Aciem reflecto luminum,

Nostri recursat undique

Facies status miserrima;

A fletibus primordium

Haurimus aevi, huic consonat

Exinde vitae fabula.

Boves, oves, & alites,

Simul atque in auras luminis

Prorepserint, nisus suos

Et functiones explicant,

Nos destituti viribus

Et vagientes flebile,

In sordibus miferrimis

Et foedeolenti stercore

Pereamus omnes, ni statim

Nutricis occurrat manus.

Iam quandò adulta nos viris

Adscripsit aetas, undique

Cura aestuantes ingruunt.

Vtrumque solis tramitem

Percursitamus saedulò,

Vt adsit, unde corporis

Necessitati sit satis,

Cumque arbitramur undique

Nosmet beatos, intonans

Fortuna fallax, nos humi,

E maximis fastigijs,

Gravi ruinâ dejicit.

Adeò citò mortalium

Foelicitari syllaba

Accedit una. Quid loquar

Morbos, & aerumnas graves,

Queis usque & usque subjacet

Mortalis imbecillitas?

Nunc, mordet illud, nunc premit

Nos ille vitae carnifex.

A parte cunctâ denique

Nunquam beatos Sol videt,

Vt inquilini sedibus

Dubijs vagantes, rarius

Habitant quietè aut commodè:

Sic donec hîc perfungimur

Mortalitatis munere,

Coelestis arcis exules,

Lactamur incerto mari.

Ita Imperatori Deo

Visum, placetque, nec potest

Autoritate propriâ

Statione quisquam excedere;

Ne dirus atque pertinax

Desertor ejus audiat.

Vt mensibus novem tenens

Nos matris alvus, aëri

Coelique tempestatibus

Corpusculum hocce praeparat:

Sic & per has tristes moras

Mortalis aevi, nos Deus

Vitae sequenti fabricas,

O ille decretorius

Quandò appetit nobis dies

Qui mixtionem corporis

Animique nostri separat,

Tunc gaudij demum locus,

Tunc intonandum laetius.

Pars illa nostri sanctior,

Capaxque sublimis Deis

Hâc servitute flebili

Soluta, patriae suae,

Originique redditur,

Quodcunque circà se videt

Rei caducae, despicit,

Linquitque non ingratijs

Iamque inter altos Coelites

Locata, mortales videt,

Et ridet actus; utpote

Cui nota nunc aeternitas,

Bonumque summum, quod vijs

Varijs vagando erronei.

Homunciones quaerimus.

Haec feriatis sensibus,

Affectibusque corporis,

Dum mente mecum rumino;

O par Deo Patri Deus:

Opto diem qua deseram

Hoc contubernium mali,

Interque sanctos Martyres

Et simplices columbulas

AEvo perenni perfruar.

Hoc da Creator omnium,

Vbi limitem fatis datum

Peregero; sic sit tibi

Cum Patre summo gloria

Per saeculorum saecula.

FINIS.

Mendae quae irrepserunt sic emendabuntur.

Pagina.Linea.Errata.Emendationes.

26.25.pettoris.pectoris.

30.33.sacrumsaccum.

66.13.viavix

161.final.Quos Iupp.Quos aequus amavit

164. 2.ἡἠ

176. 4.quâquae

185. 2.avisaves

206.26.certacertus

210. 4.ταυτᾶπαντᾶ

228.32.grataprata